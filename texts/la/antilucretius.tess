<antiluc. 1.1> Magnum opus aggredior, Quinti, de Numine summo
<antiluc. 1.2> Dicturus. Quid enim toto praestantius Orbe est, 
<antiluc. 1.3> Quam Sator et Princeps orbis? Quid dignus omni
<antiluc. 1.4> Et cura et studio et nostra conamine mentis?
<antiluc. 1.5> Quid, si metimur vires, magis arduum et audax,
<antiluc. 1.6> Quam rem infinitam brevibus comprendere chartis?
<antiluc. 1.7> Rem, causam rerum, veram Rem: quam sua partim
<antiluc. 1.8> Ostendunt celantque opera; et caligine luci
<antiluc. 1.9> Permixta, veluti Solem trans nubila monstrant
<antiluc. 1.10> Inde hominum mentes saepe in diversa trahuntur
<antiluc. 1.11> Num fati nexu, an positae vi legis eant res. 
<antiluc. 1.12> Hinc alios dubitare quidem, at nescire videmus
<antiluc. 1.13> Cur dubitent; optare tamen ne funditus esset
<antiluc. 1.14> Arbiter humani generis, Iudexque tremendus.
<antiluc. 1.15> Quin alios, pellax Epicuri dogma secutos, 
<antiluc. 1.16> Fortunae arbitrio Mundum permittere, et omnem 
<antiluc. 1.17> Conculcare metum, vitae mortisque futurae
<antiluc. 1.18> Securos. Tantum potuit suadere libido!
<antiluc. 1.19> Hos contra bellum gerimus; Sectaeque superbae
<antiluc. 1.20> Reliquias, vana pro libertate rebelles,
<antiluc. 1.21> Et celebrem, quo se iactat mala turba Poetam 
<antiluc. 1.22> Obruere et animus, Musasque ad vera vocare.
<antiluc. 1.23> SED quid ego hic Musas? Te Causa et Regula Mundi
<antiluc. 1.24> Omnipotens, aeterna Dei Sapientia, Virtus 
<antiluc. 1.25> Et Mens, et Ratio, Vitae Dux Optima nostrae,
<antiluc. 1.26> Ipsaque lux animi, Te solam in vota vocabo.
<antiluc. 1.27> Huc ades, et Vati longum da, ferre laborem. 
<antiluc. 1.28> Per te cuncta suo ?ant Ordine, cuncta videri. 
<antiluc. 1.29> Tandem, et nativis possunt emergere ab umbris.
<antiluc. 1.30> In te discendi nobis innata voluntas
<antiluc. 1.31> Pascitur, et veri nunquam satiata cupido. 
<antiluc. 1.32> Incute vim dictis, propriamque ulciscere causam.
<antiluc. 1.33> TU vero, Quinti, praeceps quam forte iuventus
<antiluc. 1.34> Incautum abripuit, legique inimica voluptas; 
<antiluc. 1.35> Aut acris vigor ingenii, plerumque recusans 
<antiluc. 1.36> Cum populo sentire, iugo subduxit, et aevi 
<antiluc. 1.37> Impulit aeterni magnum tentare periculum ; 
<antiluc. 1.38> Pone modum, quaeso. Ne te auferat ebrius ardor, 
<antiluc. 1.39> NEU clausos radiis oculos opponat apertis. 
<antiluc. 1.40> Indociles animi primum compesce tumultus, 
<antiluc. 1.41> Utere mente tua. Procul anticipata repelle
<antiluc. 1.42> Iudicia; et recto librans examine lances 
<antiluc. 1.43> Hanc demum, audita causa, complectere partem, 
<antiluc. 1.44> Quam mens, et ratio veri studiosa probabit.
<antiluc. 1.45> O utinam, dum te regionibus infero sacris,
<antiluc. 1.46> Arentem in campum liceat deducere fontes 
<antiluc. 1.47> Castalios, versis laeta in viridaria dumis, 
<antiluc. 1.48> Ac totam in nostros Aganippida fundere versus! 
<antiluc. 1.49> Non mihi quae vestro, quondam facundia vati, 
<antiluc. 1.50> Nec tam dulce melos, nec par est gratia cantus. 
<antiluc. 1.51> Reddidit ille sua Graiorum somnia lingua; 
<antiluc. 1.52> Nostra peregrinae mandamus sacra loquelae. 
<antiluc. 1.53> Ille Voluptatem et Veneres, Charitumque choreas 
<antiluc. 1.54> Carmine concelebrat: non Veri dogma severum: 
<antiluc. 1.55> Triste sonant pulsae nostra testudine chordae.
<antiluc. 1.56> Olli suppeditat dives natura leporis.
<antiluc. 1.57> Quidquid habet, laetos summittens prodiga, ?ores.
<antiluc. 1.58> Illius ad plectrum suspirant mollius aurae; 
<antiluc. 1.59> Gratior et coelo radius descendit ab alto.
<antiluc. 1.60> Si terram aspicias, nemorum tibi porrigit umbram 
<antiluc. 1.61> Garrula per clivos elabitur unda virentes; 
<antiluc. 1.62> Lactea fertilibus decurrunt ?umina campis; 
<antiluc. 1.63> Suave canunt pictae volucres; perque humida prata 
<antiluc. 1.64> Nil nisi fecundosque greges, armentaque monstrat 
<antiluc. 1.65> Laeta boum, saltant pecudes, pecudumque magistri 
<antiluc. 1.66> Aeneadum genitrix felicibus imperat arvis 
<antiluc. 1.67> Aeriasque plagas recreat, pelagusque profundum.
<antiluc. 1.68> SIC rident Musarum hilari fucata colore,
<antiluc. 1.69> Quae de Cecropia mendacia fonte propinat.
<antiluc. 1.70> Talia et hospitibus praebebat pocula Circe 
<antiluc. 1.71> Littore in Ausonio, fugit quae cautus Ulysses.
<antiluc. 1.72> Cuius ad exemplum potiori iure monemus,
<antiluc. 1.73> Quem tenet illecebris captum sapientia mendax,
<antiluc. 1.74> Soligene spernat fallacia munera Nymphae;
<antiluc. 1.75> Ne rudat in stabulis, demens, sub pelle ferina:
<antiluc. 1.76> Hortamur, fugiat Circen, ac se sibi reddat. 
<antiluc. 1.77> Numinis hic laudes, hic Numinis omnia plena. 
<antiluc. 1.78> Pieridum si forte lepos austera canentes 
<antiluc. 1.79> Desicit; eloquio victi, re vincimus ipsa. 
<antiluc. 1.80> Tu modo non surdam nostris da cantibus aurem.
<antiluc. 1.81> QUID strueret, Divos olim qui sinxit inertes, 
<antiluc. 1.82> Ac similes nullis; confertaque femina rerum, 
<antiluc. 1.83> Et casu caecis inter se nexa catenis;
<antiluc. 1.84> Aeternas atomos quibus omnia nata gerantur; 
<antiluc. 1.85> Atque animos hominum pereuntes mortis ab ictu; 
<antiluc. 1.86> Ipse libens aperit considentissimus almae 
<antiluc. 1.87> Praeco Voluptatis, nullo ne pudore fatetur
<antiluc. 1.88> Nempe gravi populos sub Religione iacentes, 
<antiluc. 1.89> Commoda cum fugere ac votis pugnare videret, 
<antiluc. 1.90> Noctis ob horrorem Stygiae,strepitumque Acherontis; 
<antiluc. 1.91> Aut aevum infelix corde inter gaudia maesto 
<antiluc. 1.92> Aegre agitare metu Superam; et peccare trementes; 
<antiluc. 1.93> Continuo, fortem gentis miseratus acerbam, 
<antiluc. 1.94> Numinis et famam et cultum convellere primus 
<antiluc. 1.95> Instituit; Coeli et tonitralia templa lacessens,  
<antiluc. 1.96> Eripuit fulmenque Iovi Phoeboque sagittas;
<antiluc. 1.97> Et mortale manumittens genus, omnia iussit 
<antiluc. 1.98> Audere, ac leti pulso terrore beavit.
<antiluc. 1.99> IPSE quidem veritus sectam infamare recentem, 
<antiluc. 1.100> Iure dato sceleri cunctis si cuncta licerent, 
<antiluc. 1.101> Haud nullo voluit cohiberi pectora freno:
<antiluc. 1.102> Quin duce Natura, certum moderamen in ipsis 
<antiluc. 1.103> Deliciis, sic fama refert, servare solebat. 
<antiluc. 1.104> Non odio Vitii tamen, aut Virtutis amore,
<antiluc. 1.105> Cui Vitium Virtusque nihil nisi somnia; tantum 
<antiluc. 1.106> Ne dolor immodici comes, aut extrema capessens 
<antiluc. 1.107> Laetitiae, placidam temeraret forte quietem: 
<antiluc. 1.108> Aut aestus irarum ex ambitione suborti,
<antiluc. 1.109> Lictorumve metus, Vel pro lictoribus ultrix 
<antiluc. 1.110> Cura secuta nefas, macularent praemia vitae.
<antiluc. 1.111> SED non effusos valuit componere motus;
<antiluc. 1.112> Nec rexit, quas ipse semel laxarat, habenas.
<antiluc. 1.113> Quippe gubernator, dum per?ant aequora venti, 
<antiluc. 1.114> Nutantem imprudens clavum si quando remisit,
<antiluc. 1.115> Nequicquam hortatur nautas, ut turgida vela 
<antiluc. 1.116> Colligere, ac tensos properent solvisse rudentes; 
<antiluc. 1.117> Quo venti fluctusque ferunt, volat avia puppis. 
<antiluc. 1.118> Aut ubi saxifrago longum obstitit ardua moles 
<antiluc. 1.119> Torrenti, subito, si prima repagula frangas, 
<antiluc. 1.120> Cetera, qua data porta, furens perrumpet aquae vis.
<antiluc. 1.121> Ergo stravit iter vitiis, spe lusus inani,
<antiluc. 1.122> Cum semel exegit moderantes omnia Divos.
<antiluc. 1.123> Nec generi nostro libertas reddita; verum 
<antiluc. 1.124> Mutati Domini: regnumque infrena cupido
<antiluc. 1.125> Invasit, quod erat Divum legisque supremae.
<antiluc. 1.126> NAM quis Iustitiae locus, aut quae regula morum 
<antiluc. 1.127> Esse potest, dum nil praeerit quod legibus aequis 
<antiluc. 1.128> Contineat mortale genus, doceatque vel intus 
<antiluc. 1.129> Congenito splendore animos, vel vocibus aures 
<antiluc. 1.130> Personet, ac possit certis ostendere signis
<antiluc. 1.131> Fasqua nefasque! Boni siquidem iam nulla futura est,i
<antiluc. 1.132> Nulla mali ratio; sed pessima et Optima quaeque . '
<antiluc. 1.133> Vanus opinandi mos arguet. Omnia porro 
<antiluc. 1.134> Facta hominum in sese, conspectaque mente sagaci,
<antiluc. 1.135> Laudis et opprobrii vacua invenientur; idemque 
<antiluc. 1.136> Prorsus erit facinus leto eripuisse parentem, 
<antiluc. 1.137> Aut ferro, amplexus inter, iugulasse cruento. 
<antiluc. 1.138> Nam quod in his rebus genitrix Natura ministrat 
<antiluc. 1.139> Humano generi lumen, te iudice vanum est; 
<antiluc. 1.140> Ipsa tibi cum lucis inops et caecus putetur.
<antiluc. 1.141> Hinc scelus in tenebris admissum, obscuraque virtus 
<antiluc. 1.142> In pari erunt pretio; pendebit utrumque vagantis
<antiluc. 1.143> Arbitrio vulgi, nec erit nisi nomen inane.
<antiluc. 1.144> QUAE simul ebiberit vestro de fonte venena 
<antiluc. 1.145> Quilibet, in vetitum per se iam pronus et ardens, 
<antiluc. 1.146> Cui Natura ferox, cui sanguis pectore fervet,
<antiluc. 1.147> Quique Deos temnens omnique timore solutus, 
<antiluc. 1.148> Crediderit sibi nil melius quam vivere laute, 
<antiluc. 1.149> Optatisque frui; post funera quemque futurum, 
<antiluc. 1.150> Qualis erat nondum genitus; casu omnia nasci,
<antiluc. 1.151> Omnia dissolvi; nec formidabile nobis, 
<antiluc. 1.152> Dum sumus atque brevi mortales vescimur aura, 
<antiluc. 1.153> Esse aliquid praeter luctum infestosque dolores; 
<antiluc. 1.154> Ecquid eum petulantem avidumque morabitur ultra, 
<antiluc. 1.155> Si modo conspectus hominum fugisse licebit, 
<antiluc. 1.156> Quin stupret, rapiat, iugulet, perimatque veneno, 
<antiluc. 1.157> Dum iubet ingenitus furor, et Regina Voluptas!
<antiluc. 1.158> Nam quocumque animi protruserit impetus atrox, 
<antiluc. 1.159> Quidquid in his rebus caveas, Epicure, monendo
<antiluc. 1.160> Illic votorum sinis supremaque meta est. 
<antiluc. 1.161> Nec Superis video demtis, quae causa supersit, 
<antiluc. 1.162> Quae ratio, cur a placitis sibi temperet unquam 
<antiluc. 1.163> Ille miser, tantos et frustra comprimat aestus.
<antiluc. 1.164> FORTE pudor, proprioque latens in pectore testis? 
<antiluc. 1.165> At si nil peccasse putat qui poenitet ipsum? 
<antiluc. 1.166> Qui pudet? Iste dolor sceleris sibi conscia tantum 
<antiluc. 1.167> Pectora sollicitat, non est ea cura quietis: 
<antiluc. 1.168> Obtudit internos secura licentia morsus. 
<antiluc. 1.169> Nonne tuae fuit artis eam obmutescere vocem,
<antiluc. 1.170> Et sacra congenitae legis monumenta resigi; 
<antiluc. 1.171> Ne qua Voluptatis liquidos aerumna lepores 
<antiluc. 1.172> Insiceret, neu quis veniens temerarius angor 
<antiluc. 1.173> Rumperet alterius iucunda oblivia vitae 
<antiluc. 1.174> Si tales acuunt igitur mihi pectora sensus,
<antiluc. 1.175> Ut me peccandi vehementius urgeat ardor,
<antiluc. 1.176> Quam pudor aut metus; et nil me iam continet ultra 
<antiluc. 1.177> Non modo fas fuerit cunctas infringere leges, 
<antiluc. 1.178> Peccare officium est, unum scelus esse pudentem.
<antiluc. 1.179> HAEC in Aristippum convicia forte refundis: 
<antiluc. 1.180> Sed nec Aristippi fuerat sententia peior; 
<antiluc. 1.181> Solum e doctrina quaecumque horrenda sequuntur 
<antiluc. 1.182> Democriti atque tua, veracior ille professus. 
<antiluc. 1.183> Quippe ubi pro summa rerum, pro sine supremo est. 
<antiluc. 1.184> Quod me delectat, cumque id mihi dulce videri 
<antiluc. 1.185> Non possit, quo comprimitur succensa libido
<antiluc. 1.186> Quin ego damnatam Venerem, quin furta maritis 
<antiluc. 1.187> Detestata sequor, fraudes, artemque Sinonum 
<antiluc. 1.188> Et rabidos Bromii patris Evantumque furores? 
<antiluc. 1.189> Nam defraudari genium vetat alma Voluptas: 
<antiluc. 1.190> Ni potiar votis, mihi tunc dolor m inruit ingens; 
<antiluc. 1.191> Et nequeo, si me dolor afficit, esse beatus. 
<antiluc. 1.192> Quid me hominum leges, quid famae cultus inanis, 
<antiluc. 1.193> Quid mala me tardae revocent praevisa senectae,  
<antiluc. 1.194> Forsitan et nunquam venturi incommoda morbi 
<antiluc. 1.195> Censorisve supercilium, quem sibilat omni
<antiluc. 1.196> Laeta ioco, plaudensque suo sibi ?ore Iuventus? 
<antiluc. 1.197> Quin urbem exuro patriam, si pascere ?ammis 
<antiluc. 1.198> Crudeles oculos iuvat, et superare Neronem? 
<antiluc. 1.199> Namque Voluptatem sequitur germana Tyrannis. 
<antiluc. 1.200> Ille voluptatis laesae reus, ille virenti
<antiluc. 1.201> Pungendus thyrso, sibimet qui infensus et hostis 
<antiluc. 1.202> Abstinuit Venere et vino, graviora secutus 
<antiluc. 1.203> Concilia; atque sui domitor sudavit et alsit.
<antiluc. 1.204> HINC tua non mirum si te schola prodidit olim
<antiluc. 1.205> Praeceptisque tuis tua per precepta rebellans, 
<antiluc. 1.206> Se Cyrenaeis gregibus commiscuit ultro. 
<antiluc. 1.207> Nam c˘m crediderit demens, quaecumque doceres, 
<antiluc. 1.208> Quo potuit vitare modo, quaecumque vetabas? 
<antiluc. 1.209> Non suasi ut facerent, ais, imo vivere iussi 
<antiluc. 1.210> Pacatos, omnemque animo secludere motum 
<antiluc. 1.211> Vivere iussisti pacatos! Qui bene nati, 
<antiluc. 1.212> Hoc sine te faciunt; et qui male, si bene vivant, 
<antiluc. 1.213> Torquentur. Porro iussisti vivere laetos: 
<antiluc. 1.214> Cumque laborando, corpusque animumque domando. 
<antiluc. 1.215> Laetitiam non inveniant, huc sponte feruntur, 
<antiluc. 1.216> Est ubi laetitiae seges, et fuga certa doloris: 
<antiluc. 1.217> Edocti per te sibi nil post fata timendum, 
<antiluc. 1.218> Quidquid agant; sibi nil sperandum, quidquid omittant
<antiluc. 1.219> SAEPE Voluptatis causa mittenda Voluptas, 
<antiluc. 1.220> Adiicis; interdum iuvat abstinuisse cupito. 
<antiluc. 1.221> Vera canis, fateor: contrarius at tibi pugnas. 
<antiluc. 1.222> Nam tu, namque tui similes clamare soletis,
<antiluc. 1.223> Laetitia melius nihil est, peiusque dolore? 
<antiluc. 1.224> Nonne Dionaei resonant liis vocibus horti? 
<antiluc. 1.225> Nonne, et iucundi cum sit iactura, dolori est?
<antiluc. 1.226> Ergo, ne doleas, quodcumque placebit habendum 
<antiluc. 1.227> Iure tuo; nec honos, nec fas obstitere possunt; 
<antiluc. 1.228> Atque Voluptati laxae immittuntur habenae
<antiluc. 1.229> Sin autem abstinuisse bonum est, illudque fateris; 
<antiluc. 1.230> Cur me infelicem, si Religionis amore 
<antiluc. 1.231> Abstineam, vocitas? Te sum felicior ipso. 
<antiluc. 1.232> Nam tu. si vincis, tua te victoria torquet; 
<antiluc. 1.233> Me mea delectat: si mavis denique vinci, 
<antiluc. 1.234> Quam sic torqueri, confessus es en data porta.
<antiluc. 1.235> Flagitio, vitiis retinacula nulla supersunt
<antiluc. 1.236> Imo, inquis, superant; poenae metus atque malorum 
<antiluc. 1.237> Quae tandem patitur scelus et peccare libido. 
<antiluc. 1.238> At semel amota metuendi Numinis ira,
<antiluc. 1.239> Cur levior multo turbaret pectora terror? 
<antiluc. 1.240> An contemptor ego Superum legisque supremae,
<antiluc. 1.241> Humanas leges et Iudicis ora timerem? 
<antiluc. 1.242> Aut si me cupidum poenae brevis alligat horror, 
<antiluc. 1.243> Heu! miser in laqueos recido, quos te duce sidens 
<antiluc. 1.244> Rumpere sperabam: iam me dolor et metus angit, 
<antiluc. 1.245> Iam moveor, cura sed deteriore subactus; 
<antiluc. 1.246> Et gravis ipse mihi censor, vix liber ab omni 
<antiluc. 1.247> Religione, novas subeo smilesque catenas;
<antiluc. 1.248> Atque minus digna crucior formidine mentem. 
<antiluc. 1.249> Ah! meliora precor. Si cui mactanda Voluptas,
<antiluc. 1.250> Est mactanda Deo. Neque enim peritura merentur
<antiluc. 1.251> Sic aliis praeponi alia, ur praesentia cedant 
<antiluc. 1.252> Venturis. Igitur tibi nunc hodierna libido 
<antiluc. 1.253> Imperet; aut ratio si qua est permissa futuri, 
<antiluc. 1.254> Sic caveas, ut sit melius praefente futurum: 
<antiluc. 1.255> Non, ut momentis redimas momenta, sed omne 
<antiluc. 1.256> Lucreris, parvi iactura temporis, aevum. 
<antiluc. 1.257> Nullus enim prudens terram versabit arator, 
<antiluc. 1.258> Si quantum illa sonum bis terque inversa recepit 
<antiluc. 1.259> Frumenti, tantum posthac fine foenore reddat; 
<antiluc. 1.260> Omnis quippe leves labor irritus iret in auras; 
<antiluc. 1.261> Sed versabit, uti modico de semine largas 
<antiluc. 1.262> Eliciat segetes, ac messibus horrea rumpat.
<antiluc. 1.263> AST Epicureus quamvis timor ille satis sit 
<antiluc. 1.264> Nonnullis, qui se ad tempus fortassis et aegre 
<antiluc. 1.265> Contineant; haud propterea virtutis amantes 
<antiluc. 1.266> Efficere, atque animis vitium restinguere posset 
<antiluc. 1.267> Nam virtutis amor multum formidine distat 
<antiluc. 1.268> Carnisicis, vel rumorum, vel carceris atri, 
<antiluc. 1.269> Plus vitii poena, vitium execratur honestas:
<antiluc. 1.270> Illo etsi posset Felix evadere, nolit. 
<antiluc. 1.271> Nec tantum refugit maculari crimine dextram, 
<antiluc. 1.272> Aut complere nefas; etiam voluisse recusat:
<antiluc. 1.273> Si factorum alitur radix et causa cupido?
<antiluc. 1.274> Et merito: quid enim prodest absistere factis,
<antiluc. 1.275> PLURIMA praeterea non ulli obnoxia legum 
<antiluc. 1.276> Crimina patrari certum est, quae tu quoque damnes 
<antiluc. 1.277> Nam faciunt hominem nequam, tortoribus etsi 
<antiluc. 1.278> Non tradunt. Super his non currit calculus ater 
<antiluc. 1.279> Nec reus arbitrium trabeati Iudicis horret. 
<antiluc. 1.280> Immemor ut si quis benefacti damna rependat; 
<antiluc. 1.281> Si fremat invidia, cum fert sua praemia virtus 
<antiluc. 1.282> Non siet promissis; arcana recludat; avarus 
<antiluc. 1.283> Mendax, consilii malesani subdolus auctor; 
<antiluc. 1.284> Aut sidei sine teste suae concredita tollat, 
<antiluc. 1.285> Ambitione tumens et honorum sedulus auceps, 
<antiluc. 1.286> Contendat maculis alienam aspergere famam, 
<antiluc. 1.287> Annonae gravitatem, ex qua ditescere possit, 
<antiluc. 1.288> Aut patriae cladem exoptet, funusque parentum, 
<antiluc. 1.289> Deneget auxilium rogitanti; praegravet omnes 
<antiluc. 1.290> Infra se positos, inopem viduamque gementem 
<antiluc. 1.291> Obterat; insontem Iudex pervertat iniquus 
<antiluc. 1.292> Venali trutina, et Domine suffragia donet, 
<antiluc. 1.293> Interea, quae summa. mali est, simulator honesti. 
<antiluc. 1.294> Haec, si aberit Deus ultor, in omnia proruet audax 
<antiluc. 1.295> Crimina, quem fallax trahit in tua castra. Voluptas.
<antiluc. 1.296> Et quidni faciat, quando nil sanctius illi est?
<antiluc. 1.297> QUOD si talis erit, magis illum ut mitia facta 
<antiluc. 1.298> Delectent, nec tam violento ferveat aestu, 
<antiluc. 1.299> Ut desiderio potiundi victus et exlex, 
<antiluc. 1.300> Humani turbare velit consortia coetus; 
<antiluc. 1.301> Non ea doctrinae laus est, quae gaudia tantum 
<antiluc. 1.302> Imperat, ac suadet genio indulgere procaci: 
<antiluc. 1.303> Naturae potius placidae et tranquilla petentis, 
<antiluc. 1.304> Quam fortuna dedit, non ars formavit; et unus 
<antiluc. 1.305> Materiae parit occursus sine lege vagantis. 
<antiluc. 1.306> Sic mansueta bidens, laetis quae montibus herbam, 
<antiluc. 1.307> Aut fruticum teneros apices innoxia carpit, 
<antiluc. 1.308> Non habet unde lupo se praeferat, atque leonis 
<antiluc. 1.309> Carnivoram rabiem et truculentas arguat iras. 
<antiluc. 1.310> Scilicet hanc mitem, hos fecit natura rapaces.
<antiluc. 1.311> Credo equidem a placidis dirum nil posse timeri:
<antiluc. 1.312> Sed quonam se more gerent, quos taetra libido 
<antiluc. 1.313> Protrahit in vetitum, magis ex obstantibus ardens?
<antiluc. 1.314> Ceu violentia sitis fervore accensa febrili, 
<antiluc. 1.315> Quam decumbentis nunquam patientia vincet 
<antiluc. 1.316> Improba, sed lymphae solo placaveris haustu.
<antiluc. 1.317> NULLA quies animo Thesei, dum Phaedra soror 
<antiluc. 1.318> Gratior incestum venis instillat amorem, 
<antiluc. 1.319> Ni Phaedram abducat tacitus, pactosque Hymenaeos 
<antiluc. 1.320> Deserat. Infelix Ariadne? Ni tibi silo 
<antiluc. 1.321> Direxisse vias per inextricabile textum 
<antiluc. 1.322> Proderit, ac vitam immemori servasse marito?
<antiluc. 1.323> Nec iurata fides, meritis nec praemia tantis 
<antiluc. 1.324> Debita, nascentem poterunt extinguere flammam! 
<antiluc. 1.325> Uritur interea culpae sibi conscius heros: 
<antiluc. 1.326> Quid faciet? Placitone furens pugnabit amori? 
<antiluc. 1.327> Sedatur citius victrix, quam victa cupido: 
<antiluc. 1.328> Hinc animo pax alma redit; pax ista, Voluptas, 
<antiluc. 1.329> Haec, Epicure, tibi praeludens, cogitat: ergo 
<antiluc. 1.330> Exsolvit nexus omnes, iura Omnia rumpit 
<antiluc. 1.331> Perfidus, ignotis moribundam linquit in oris, 
<antiluc. 1.332> Ac duplices frustra tendentem e littore palmas.
<antiluc. 1.333> NULLA quies animo Phaedrae cum vidit aegrestem
<antiluc. 1.334> Hippolytum, nulla esse potest, ni vicerit acre 
<antiluc. 1.335> Pectus, et in thalamos persuaserit ire paternos 
<antiluc. 1.336> Usque adeo insanit, cum diro carpitur igni 
<antiluc. 1.337> Filia Pasiphaes! Ergo contempta peribit, 
<antiluc. 1.338> Cogeturque mori! Sed non morietur inulta: 
<antiluc. 1.339> Privignum insontem perdet. Quot crimine ab uno 
<antiluc. 1.340> Crimina? Quot pravo cumulati in corde furores?
<antiluc. 1.341> NATUS ad arma furit Macedo: ni perdomet Orbem; 
<antiluc. 1.342> Ipse sui est impos; domitus nec sufficit Orbis.
<antiluc. 1.343> Dic age, dic Pella cesset regnator in urbe, 
<antiluc. 1.344> Ac dominos Asiae Persas patiatur et Indos 
<antiluc. 1.345> Quod ubi deterior tranquilla pace videtur
<antiluc. 1.346> Gloria, tot curis, tam multo sanguine parta. 
<antiluc. 1.347> Nonne vides, magni quid Caesaris una cupido
<antiluc. 1.348> Turbarum excivit populis, quot in Orbe tumultus! 
<antiluc. 1.349> Quot nutu quassata viri sunt moenia, gentes. 
<antiluc. 1.350> Eversae, quantis ?uxit cruor undique rivis, 
<antiluc. 1.351> Cum de Pompeio ac caesis de civibus egit 
<antiluc. 1.352> Et patriae prisca de libertate triumphum? 
<antiluc. 1.353> Dic, ut consistat potius Rubiconis in ora, 
<antiluc. 1.354> Et Romae, cives inter gentemque togatam. 
<antiluc. 1.355> Secure vivat privata forte beatus: 
<antiluc. 1.356> Respondent ambo: sedeas tu, quando sedere 
<antiluc. 1.357> Tanta tibi; nobis est belligerare Voluptas.
<antiluc. 1.358> DICERE non prodest igitur: mihi sola cupido 
<antiluc. 1.359> In rebus servare modum; infestare quietem 
<antiluc. 1.360> Alterius fugio, mea ne infestetur; honestis 
<antiluc. 1.361> Artibus exornare animum, et virtute beati 
<antiluc. 1.362> Maluerim, quam deliciis, quae corpora mulcent: 
<antiluc. 1.363> Talis erat quondam nostrae dux ille cohortis. 
<antiluc. 1.364> Esto: etenim tecum super his contendere nolim.
<antiluc. 1.365> At cunctos homines agitat non una cupido. 
<antiluc. 1.366> illa tibi forte est: aliis diversa probatur. 
<antiluc. 1.367> Porro quemque trahit sua, non aliena Voluptas. 
<antiluc. 1.368> Quam si quisque sequi, ne sit miser . absque futuri 
<antiluc. 1.369> Debeat intuitu, fas est quodcumque lubebit: 
<antiluc. 1.370> Et quo iure bonas tua te direxit ad artes, 
<antiluc. 1.371> Non alio impulsu, nisi quem dabat ipsa voluntas, 
<antiluc. 1.372> Te quia progenuit casu Natura modestum; 
<antiluc. 1.373> Hoc ipso pariter mea me in scelus omne vocabit, 
<antiluc. 1.374> Non alio impulsu, nisi quem dabit ipsa libido, 
<antiluc. 1.375> Si pravum casu Natura crearit eodem. 
<antiluc. 1.376> Et ?occi faciam quidquid suadebis honesti, 
<antiluc. 1.377> Si bona nulla mihi, nisi quae iucunda videntur, 
<antiluc. 1.378> Aut nihil hac vita melius proponere possis. 
<antiluc. 1.379> Nam iucunda meis haec tantum sensibus esse, 
<antiluc. 1.380> Quae desiderio sunt convenientia, novi. 
<antiluc. 1.381> At desiderium in nobis ex indole nostra 
<antiluc. 1.382> Nascitur, ut certis veniunt sua. semina terris. 
<antiluc. 1.383> Et tua lex igitur facit ut mihi, non tibi credam.
<antiluc. 1.384> POSTREMO dices, si non formidine, saltem 
<antiluc. 1.385> Componi recta poterit Ratione Voluptas; 
<antiluc. 1.386> Quam non insanam, non rerum extrema petentem, 
<antiluc. 1.387> Sed medio volumus contentam, ut leniter illa 
<antiluc. 1.388> Gens humana frui valeat mortale per aevum: 
<antiluc. 1.389> Quo se more gerunt etiam sine Numine gentes. 
<antiluc. 1.390> Verum quae nobis Ratio est, quam dicere rectam 
<antiluc. 1.391> Iure tibi liceat, nostrae qui munia mentis 
<antiluc. 1.392> Omnia, quin ipsas et mentes turpiter uni 
<antiluc. 1.393> Fortuna tribuis? Quae certa lege reguntur, 
<antiluc. 1.394> Haec recta esse queunt, sed in his quae forte cadent 
<antiluc. 1.395> Progenerant atomi, nil certum, nil quoque rectum est. 
<antiluc. 1.396> Nativam qui legem internaque dogmata nescit, 
<antiluc. 1.397> Seque putat casu factum, nihil ille profecto 
<antiluc. 1.398> Cum recta commune sibi Ratione fatetur. 
<antiluc. 1.399> Nam quod percipimus, fortuna est, atque ita quondam 
<antiluc. 1.400> Formari poterant homines, ut falsa putarent 
<antiluc. 1.401> Quae nunc certa putant, et bis duo quinque viderent,
<antiluc. 1.402> Parvum etiam et stultum, quod nunc laudabile ducunt. 
<antiluc. 1.403> Tale voluptati frenum iniecisse quid ergo 
<antiluc. 1.404> Te iactas, quod inane iubes vanumque putari?
<antiluc. 1.405> NAM quod apud Sinas, ubi Solis prima renati 
<antiluc. 1.406> Tela micant, studio celebres, legumque peritos 
<antiluc. 1.407> Fama refert quosdam nullo mercedis amore 
<antiluc. 1.408> Virtutem colere, ac Vitium formidine nulla 
<antiluc. 1.409> Poenarum toto certatim excludere regno; 
<antiluc. 1.410> Non tamen est aliqua fine Religione, nec omni  
<antiluc. 1.411> Speque metuque vacat speciosa haec Regula morum, 
<antiluc. 1.412> Et componendae lex ferme Stoica. vitae. 
<antiluc. 1.413> Aeternam saltem normam, Verique Bonique 
<antiluc. 1.414> Nativum exemplar non inficiantur, et Orbis 
<antiluc. 1.415> Nescio quam veluti Rationem immotaque iura, 
<antiluc. 1.416> Quorum a legitimo minimum desciscere cultu
<antiluc. 1.417> Non mode grande nefas, sed et irreparabile damnum. 
<antiluc. 1.418> At quae iura tibi, quae lex, quae norma, quis ordo 
<antiluc. 1.419> Quem non intulerit casus, mensve edita casu 
<antiluc. 1.420> Nil solidum tibi, nil verum, nisi sola Voluptas. 
<antiluc. 1.421> Unde voluptatem penes est adscribere rebus 
<antiluc. 1.422> Iustitiae scelerisque notam, et ius dicere menti: 
<antiluc. 1.423> Ut sua cuique Deus iam siat dira cupido. 
<antiluc. 1.424> Sic et Iunones proprias, Geniosque Deosque 
<antiluc. 1.425> Restituis, casu nobiscum et sorte creatos. 
<antiluc. 1.426> Propria nam quidquid Natura requirit ab uno 
<antiluc. 1.427> Quoque hominum, haec ipsi Venus est, Venus omnia subdens, 
<antiluc. 1.428> Hoc cohibenda minus, quo quid vehementius ardet. 
<antiluc. 1.429> Non aliter quam si patulo Neptunus hiatu 
<antiluc. 1.430> Aggeribus ruptis Batavos exundet in agros, 
<antiluc. 1.431> Claustraque dissiliant valido concussa Tridenti: 
<antiluc. 1.432> Mergitur omnis humus: quaecumque ferocibus undis 
<antiluc. 1.433> Obiicies frustra, Neptuni terra vorabit 
<antiluc. 1.434> Ingluvies: rabido satius parere furori; 
<antiluc. 1.435> Donec sponte sua re?uat, Corisque remissis, 
<antiluc. 1.436> Ingentes demum liceat farcire ruinas,
<antiluc. 1.437> QUOD si permittam rectae Rationis ut usum 
<antiluc. 1.438> Agnoscas, atque id nusquam variabile lumen 
<antiluc. 1.439> Praeficias et iudiciis et moribus, ut sint 
<antiluc. 1.440> Ad normam, nobis ergo simul esse fateris 
<antiluc. 1.441> Nonnihil ingentium, quo libera facta regantur 
<antiluc. 1.442> Ante Voluptatem; nec princeps amplius illa
<antiluc. 1.443> Censeri poterit, nec vitae regula nostrae: 
<antiluc. 1.444> Imo pernicies hominum tabesque nefanda, 
<antiluc. 1.445> Illius indomitos Ratio ni temperet aestus. 
<antiluc. 1.446> Talis ad humanos usus convertitur ignis; 
<antiluc. 1.447> Optimus ingratum membris depellere frigus, 
<antiluc. 1.448> Extinctamque diem noctis reparare per umbram 
<antiluc. 1.449> Et mollire cibum, et succos extrudere plantis, 
<antiluc. 1.450> In calcem, in vitrum lapides mutare perustos,
<antiluc. 1.451> Et ferrum coquere et nigris fornacibus aurum: 
<antiluc. 1.452> Quem si incauta manus tractaverit, ecce cremantur 
<antiluc. 1.453> Tigna trabesque domus, tectis furit excita vento 
<antiluc. 1.454> Flamma vorax; trepidi fugiunt per compita cives; 
<antiluc. 1.455> Fit clamor gemitusque; volant contagia pestis 
<antiluc. 1.456> Horrida, quae nullis poterunt succumbere lymphis; 
<antiluc. 1.457> Templa ruunt; Omni de culmine depluit imber 
<antiluc. 1.458> torridus; eversae fumant super aedibus aedes; 
<antiluc. 1.459> Urbis ubi magna fuit, cinerum tolluntur acervi. 
<antiluc. 1.460> Pervida sic toto bacchatur in Orbe Voluptas, 
<antiluc. 1.461> Ac genus humanum vitiis grassantibus implet. 
<antiluc. 1.462> Hanc si forte iugo subigas Rationis amarae, 
<antiluc. 1.463> En subversa tibi ruit a fundamine moles; 
<antiluc. 1.464> Nilque novi profers, quod non Academia pleno 
<antiluc. 1.465> Dixerit ore tonans et Porticus atque Lyceum. 
<antiluc. 1.466> Quod si debuerit Rationem antiere Voluptas, 
<antiluc. 1.467> Ipsa sui et nostri domina est, frenumque recusat 
<antiluc. 1.468> Tum Ratio genitrix virtutum et regula vitae, 
<antiluc. 1.469> Serva Voluptatis tibi, non Regina videtur. 
<antiluc. 1.470> Nunc, et vitium verbis obvolve modestis.
<antiluc. 1.471> SUNT qui Gassendo freti duce, sic Epicurum 
<antiluc. 1.472> Defendant, nullum ut iactent genus huicce petitum 
<antiluc. 1.473> Esse Voluptatis, nisi quod Virtute paratur. 
<antiluc. 1.474> Hi fraudem ignorant virtutis nomine tectam; 
<antiluc. 1.475> Fallacique viro nimium patienter adhaerent. 
<antiluc. 1.476> Nempe quid est Virtus, quid Honestas, iudice Graio, 
<antiluc. 1.477> Quem verbis lusi tanto dignantur honore, 
<antiluc. 1.478> Tantis immeritum scribendo laudibus ornant? 
<antiluc. 1.479> An Recti constans atque obfirmata cupido, 
<antiluc. 1.480> Contra delicias, et cuncta pericula contra, 
<antiluc. 1.481> Propositique tenax, vel c˘m malesuada Voluptas 
<antiluc. 1.482> Obstiterit, terrorve minantiaque ora Tyranni? 
<antiluc. 1.483> Non ita; sed placiti, quodcumque sit, integer usus, 
<antiluc. 1.484> Absque dolore, metu, vel sollicitudinis umbra. 
<antiluc. 1.485> Illa supercilio rigidi sit digna Catonis: 
<antiluc. 1.486> Est, Epicure, tibi ridens et blandula virtus, 
<antiluc. 1.487> Carpere delicias caute, vitaque fruisci. 
<antiluc. 1.488> Non quod honestum in se pulchrumque est, hoc tibi gratum, 
<antiluc. 1.489> Nam si esset, qui Socratico, quid Pythagoraeo 
<antiluc. 1.490> Tramite distares, quid Religione severa? 
<antiluc. 1.491> Sed tibi quod gratum, seiuncta labe timoris 
<antiluc. 1.492> Et curae, subito culpa vacat, atque decorum est. 
<antiluc. 1.493> Abs te non igitur posita in Virtute Voluptas, 
<antiluc. 1.494> Ast in ea Virtus, tantum ars est rite fruendi 
<antiluc. 1.495> Natura, non Naturam Ratione domandi.
<antiluc. 1.496> Sed Virtus nulla est, nisi cum frenata Voluntas 
<antiluc. 1.497> Subditur imperio rectae Rationis, et omnes 
<antiluc. 1.498> Continet affectus, nostro qui pectore surgunt, 
<antiluc. 1.499> Edomitosque iugo reprimit, si quando rebellant 
<antiluc. 1.500> Et quo maiores poscit victoria curas, 
<antiluc. 1.501> Tante nobilior, tanto magis inclyta Virtus
<antiluc. 1.502> QUORSUM ergo tot consiliis monitisque salubres 
<antiluc. 1.503> Se primum docuisse vias Epicurus Athenis 
<antiluc. 1.504> Iactat, et ad mores totum applicuisse regendos 
<antiluc. 1.505> Ingenium, verae ante alios virtutis amicus; 
<antiluc. 1.506> Si, quam vocem tenus laudat, re interficit ipsa? 
<antiluc. 1.507> Dempsit ubi quidquid moderatur gaudia mentis, 
<antiluc. 1.508> Invitat cunctas moderanda ad gaudia mentes. 
<antiluc. 1.509> Non scelus, at sceleri subiunctum saepe dolorem,
<antiluc. 1.510> Detestatur id est scelus ipsum diligit, imo 
<antiluc. 1.511> Commendat, si forte metu aut moerore vacabit: 
<antiluc. 1.512> Et stimulos acres iam sponte ruentibus addit. 
<antiluc. 1.513> Estne igitur toties hominum instiganda libido, 
<antiluc. 1.514> Invisis abscedat uti vel amata sequatur? 
<antiluc. 1.515> Quam si praeceptis arcendam a crimine censes, 
<antiluc. 1.516> Ne vaga prorumpat; cur haec evertere tentas, 
<antiluc. 1.517> Quae vestris longe momento et robore praestant?
<antiluc. 1.518> Nam si, dum Superos tremimus, dum fulmen Olympi 
<antiluc. 1.519> Terribilesque minas iramque Tonantis, et Orci
<antiluc. 1.520> Supplicia aeternosque Erebi exhorrescimus ignes, 
<antiluc. 1.521> Peccamus tamen, ac terras scelera omnia mergunt; 
<antiluc. 1.522> Quid, si vindictae nullus timor? Undique caedes,  
<antiluc. 1.523> Undique ?agitia; atque hominum natum esse pigeret.
<antiluc. 1.524> Si Virtutis eras avidus, rectique bonique 
<antiluc. 1.525> Tam sitiens, quid Religio tibi sancta nocebat? 
<antiluc. 1.526> Aspera quippe nimis vita est? Asperrima certe
<antiluc. 1.527> Gaudenti vitiis, sed non Virtutis amanti. 
<antiluc. 1.528> Ergo perfugium culpae, solisque benignus 
<antiluc. 1.529> Periuris ac foedifragis, Epicure, parabas. 
<antiluc. 1.530> Solam hominum faecem poteras devotaque furcis 
<antiluc. 1.531> Devincire tibi capita, indignaeque patronus 
<antiluc. 1.532> Nequitiae tantum, scelerisque assertor haberi, 
<antiluc. 1.533> Cui tales animos viresque atque arma ministras 
<antiluc. 1.534> Degener ille Bonis etenim non in ingruit horror 
<antiluc. 1.535> Quem perimis: sibi nec restingui Tartara poscunt, 
<antiluc. 1.536> Quos bene gesta satis tranquillant; ipsaque morum 
<antiluc. 1.537> Integritas, et parta quies moderamine casto 
<antiluc. 1.538> Vindicat a misera longae formidine poenae. 
<antiluc. 1.539> His procul anguicomae strident crepitantque ?agellis 
<antiluc. 1.540> Eumenides; procul his aeterna incendia fumant. 
<antiluc. 1.541> DECLAMATOREM, Quinti, me forte vocabis, 
<antiluc. 1.542> Quod Iustum Rectum Epicuri a mente recidam, 
<antiluc. 1.543> Illum nec patiar titulo Virtutis abuti;
<antiluc. 1.544> Atque hilarem Sectam probrorum aspergine tanta 
<antiluc. 1.545> Commaculem. Verum hancce notam sibi solus inussit 
<antiluc. 1.546> Ipse lubens, Mundo c˘m legem, ac legis abegit 
<antiluc. 1.547> Latorem; et nostrae lumen Rationis oriri 
<antiluc. 1.548> Ex atomis; voluit caecis, ac forte coactis. 
<antiluc. 1.549> Rectum nempe quid est? Illud quod regula firmat: 
<antiluc. 1.550> Et Iustum? Quod lex faciendum praecipit: ergo 
<antiluc. 1.551> Lex ubi nulla, nihil iustum est; ubi regula nulla, 
<antiluc. 1.552> Nil rectum esse potest. Ratio Virtusque peribunt; 
<antiluc. 1.553> Numine sublato, neque lex, neque regula perstant; 
<antiluc. 1.554> Ergo nil iusti, nil recti permanet usquam: 
<antiluc. 1.555> Filia Fortunae Ratio est, fictitia virtus. 
<antiluc. 1.556> Incipe nunc adeo, fallax Epicure, videri 
<antiluc. 1.557> Qualis es, ac tandem mentitos exue vultus.
<antiluc. 1.558> AT non attendis, Ratio dum innata fugatur 
<antiluc. 1.559> Moribus ex hominum, atque animis proscribere Iustum
<antiluc. 1.560> Conaris, pariter Verum simul omne fugari. 
<antiluc. 1.561> Nam Ratio nostros non tantum dirigit actus, 
<antiluc. 1.562> Ast etiam quae sunt nobis extraria cernit 
<antiluc. 1.563> Intuitu firmo: nec falli cauta veretur; 
<antiluc. 1.564> Nam silet in dubiis, donec lux clarior umbras 
<antiluc. 1.565> Dispulerit: cum splendor adest, testatur adesse, 
<antiluc. 1.566> Iudicii tum certa fui; et quod iudicat, hoc est. 
<antiluc. 1.567> Nam si res aliter quam clare conspicit, essent, 
<antiluc. 1.568> Mentem perfida lux et non tuta tenebris 
<antiluc. 1.569> Falleret aeternum; nil certi affulgeret unquam: 
<antiluc. 1.570> Quin et vis animi foede omnis vana iaceret; 
<antiluc. 1.571> Et nunc inter nos quae verba cupidine Veri 
<antiluc. 1.572> Conferimus, sonitu in ventos ferrentur inani. 
<antiluc. 1.573> Certum igitur nobis et ineluctabile, quidquid 
<antiluc. 1.574> Perspicue viva Rationis luce videmus.
<antiluc. 1.575> Verum ex fortuito concursu principiorum 
<antiluc. 1.576> Si mentes nostras et lucem effinxeris illam, 
<antiluc. 1.577> Quo pacto, tibi quod certum est, verum esse probabis 
<antiluc. 1.578> Casus erit quod Iam tibi sic appareat. Imo 
<antiluc. 1.579> Sic potuere tuae coniungi semina mentis, 
<antiluc. 1.580> Ut se aliter, quam sit, res omnis praebeat ipsi; 
<antiluc. 1.581> Et quaecumque tibi iam nunc manifesta videntur, 
<antiluc. 1.582> Quo manifesta magis, magis hoc contraria Vero 
<antiluc. 1.583> Sint in se: quod si acciderit, temere omnia dicis. 
<antiluc. 1.584> Maius parte sua. totum nunc credimus Omnes; 
<antiluc. 1.585> Est fortasse minus; duplicatis quatuor octo 
<antiluc. 1.586> Confieri, fortasse novem gignuntur. At illud 
<antiluc. 1.587> Haud quisquam dubitat se se, dum cogitat, esse: 
<antiluc. 1.588> Quidni etiam hoc falsum? Rationis lege perempta,  
<antiluc. 1.589> Et lucem extinguis. Tua si doctrina manebit, 
<antiluc. 1.590> Ut Iustum nihil est, verum nihil esse necesse est. 
<antiluc. 1.591> Et quo Pyrrhonem gladio iugulare solebas, 
<antiluc. 1.592> Hoc temet iugulas, hoc tu procumbis eodem.
<antiluc. 1.593> SED novus auxilio venit exspirantis amici 
<antiluc. 1.594> Defensor, Iustum nativa lege doceri 
<antiluc. 1.595> Qui negat, Hobbesius: nam praedicat arte repertum 
<antiluc. 1.596> Cum coepere homines ad propria commoda nati, 
<antiluc. 1.597> Atque fui tantum revera semper amantes, 
<antiluc. 1.598> Alternis certare odiis, ac vivere rapto; 
<antiluc. 1.599> Tunc, inquit, ne vis late daret omnia pessum, 
<antiluc. 1.600> Ut pater et natus germanique, ut vir et uxor, 
<antiluc. 1.601> Eiusdemque loci possent convivere cives, 
<antiluc. 1.602> In coetus hominum quasdarn Prudentia leges
<antiluc. 1.603> Intulit ad commune bonum; queis publica sensim 
<antiluc. 1.604> Utilitas, longique mali experientia, quamquam 
<antiluc. 1.605> Invitos, timor imprimis parere coegit. 
<antiluc. 1.606> Haec est, Hobbesium si consulis aut Epicurum.
<antiluc. 1.607> Iustitiae, necnon et Religionis origo.
<antiluc. 1.608> QUI de Iustitia, de Religione profanus 
<antiluc. 1.609> Haec sine teste refert, liquido se prodit utrique 
<antiluc. 1.610> Infensum, sed nil aliud probat. Haud ego gratis 
<antiluc. 1.611> Fingere vana sinam. Vilescit origine tali, 
<antiluc. 1.612> Nec vera est Virtus, quam sola creasse putatur 
<antiluc. 1.613> Utilitas. Tamen hoc ipso victoria quaedam 
<antiluc. 1.614> Obtigerit nobis, omen pignusque triumphi. 
<antiluc. 1.615> Cum sine Iustitia, sine Religione fatetur
<antiluc. 1.616> Non poruissee hominum genus a feritate nefanda 
<antiluc. 1.617> Primitus averti, sequitur, si neutra manebit, 
<antiluc. 1.618> Pristina continuo redituram ad crimina vitam.
<antiluc. 1.619> PROTINUS hic possem, ni quem sequor ordo vetaret, 
<antiluc. 1.620> Pectoribus nostris inscriptam ostendere legem, 
<antiluc. 1.621> Et fas conspicuum Rationis lumine puro, 
<antiluc. 1.622> Ante etiam Plebiscita aut consulta Senatus; 
<antiluc. 1.623> Et naturam aeque Iusti Verique magistram: 
<antiluc. 1.624> At ne digrediar, praesens in tempus omitto. 
<antiluc. 1.625> Hoc tantum dicam: si nulla Bonique Malique 
<antiluc. 1.626> Stet natura prius, legum quam edicta ferantur, 
<antiluc. 1.627> Ius nil iuris habet; sed leges caeca libido 
<antiluc. 1.628> Condidit, et ?uxo posuit fundamine: vano 
<antiluc. 1.629> Iuri servire, iniusto est servire Tyranno. 
<antiluc. 1.630> Nam cum ex arbitrio ius pendeat Omne, iuberi 
<antiluc. 1.631> Id pariter potuit, posita quod lege vetatur; 
<antiluc. 1.632> Quodque iubetur, idem potuit quoque lege vetari 
<antiluc. 1.633> Iam vero commune bonum, quo nititur uno 
<antiluc. 1.634> Hobbesius, ridenda viri commenda, refellit, 
<antiluc. 1.635> Et sua eum discors ludit Sententia: quippe 
<antiluc. 1.636> Si leges commune bonum genuisse putatur.
<antiluc. 1.637> Ergo aliquid, nondum prognata lege, fatendum est 
<antiluc. 1.638> Esse boni: sua sunt igitur discrimina rebus. 
<antiluc. 1.639> Quin etiam, quo vecordem male protrahit error 
<antiluc. 1.640> Hobbesium! Solis si iusta iniustaque dicat 
<antiluc. 1.641> Legibus enasci, sequitur, minus esse nefandum, 
<antiluc. 1.642> Insontis letale viri in praecordia serrum 
<antiluc. 1.643> Ultro demersisse, fidem quam solvere pactam: 
<antiluc. 1.644> Cum tunc demum hominem crudeli perdere dextra 
<antiluc. 1.645> Coeperit esse nefas, ubi pacto foedere se se 
<antiluc. 1.646> Libera gens voluit prohibenti subdere legi.
<antiluc. 1.647> SED qui concedunt Ius Fasque fuisse necessum, 
<antiluc. 1.648> Ne propriis rueret vitiis humana propago, 
<antiluc. 1.649> Neve fui malesanus amor corrumperet Orbem 
<antiluc. 1.650> Declarant quam sit per se exitiosa Voluptas, 
<antiluc. 1.651> Qua scelerum inventrix alitur crescitque cupido. 
<antiluc. 1.652> At quid susceptum fuerat mihi nempe probandum, 
<antiluc. 1.653> O Quinti?  Posita semel impietate Lucretii, 
<antiluc. 1.654> Exundare nefas. Ut apertis Aeolus antris 
<antiluc. 1.655> Cum subito celeres emisit carcere ventos, 
<antiluc. 1.656> Illi obluctantes immensa per aequora currunt, 
<antiluc. 1.657> Spumososque cient horrendo murmur ?uctus, 
<antiluc. 1.658> Terrorem, exitium, noctemque et fulmina portant 
<antiluc. 1.659> Ac Coelum et terras conferta nubila miscent: 
<antiluc. 1.660> Sic vitia invadunt Orbem resoluta catenis, 
<antiluc. 1.661> Dum regnat Stygis atque Dei secura Voluptas.
<antiluc. 1.662> DIC age: si qua foret regio sine legibus ullis, 
<antiluc. 1.663> Ac sine consilio, sine Principe, libera qualem 
<antiluc. 1.664> Absque Deo Terram esse iubes; ubi praemia nulla 
<antiluc. 1.665> Virtutem, nullae sequerentur crimina poena
<antiluc. 1.666> Sed neque Virtutis nomen, neque criminis esset; 
<antiluc. 1.667> Verum quisque sibi Deus et Rex; hanc-ne libenter 
<antiluc. 1.668> Incoleres? In ea velles traducere vitam? 
<antiluc. 1.669> Spinosae teneant illam, teneant Epicuri. 
<antiluc. 1.670> Attamen hocce boni genus est, quod lege soluta 
<antiluc. 1.671> Religionis, homo Graius provexit in Orbem: 
<antiluc. 1.672> Hoc populis donum, hanc pacem promisit habendam. 
<antiluc. 1.673> Letiferum certe munus dedit. Haeccine tantis 
<antiluc. 1.674> Laudibus et fame lituo modulisque Camenae 
<antiluc. 1.675> Decantata viri Sapientia: quem neque magnus 
<antiluc. 1.676> Amphitryoniades, etsi tot monstra peremit, 
<antiluc. 1.677> Nec Aea quae glandem simila mutavit eduli, 
<antiluc. 1.678> Vitistatorque pater, ?avo nec Apolline natus 
<antiluc. 1.679> Morborum domitor, Sectae si credimus isti, 
<antiluc. 1.680> Humanam in gentem meritis aequare valebant? 
<antiluc. 1.681> Scilicet egregium specimen bonitatis, iniquos 
<antiluc. 1.682> Solari, mercede sua fraudare merentes.
<antiluc. 1.683> COETIBUS humanis ergo damnosa nocensque 
<antiluc. 1.684> Disciplina viri; sed enim bona nulla, neque ipsa 
<antiluc. 1.685> Quae cupidis mendax tanto promisit hiatu, 
<antiluc. 1.686> In mortale genus confert; ea gaudia praeter, 
<antiluc. 1.687> Quae sine doctoris monitu sat cognita cunctis. 
<antiluc. 1.688> Nugaces velut aurifices pro divite vena 
<antiluc. 1.689> Fumum dant avidis, et spem sine messe perennem: 
<antiluc. 1.690> Credulus interea, pascit quem vana cupido, 
<antiluc. 1.691> Dum falsis inhiat, veras deceptus in ignem 
<antiluc. 1.692> Fundit opes, et avaritia rem decoquit ipsa. 
<antiluc. 1.693> Tales, qui sidunt Epicuro, crede futuros: 
<antiluc. 1.694> Ornatus animi virtutes, intima Recti 
<antiluc. 1.695> Semina, divitias humanae gentis, amorem 
<antiluc. 1.696> Numinis et fratrum disperdunt futilis ergo 
<antiluc. 1.697> Laetitiae; quam sit revera quisque sequatur, 
<antiluc. 1.698> Ipse parum sibi, nil reliquis conferre valebit. 
<antiluc. 1.699> Nam te saepe monet Lucretius, ut tibi tantum 
<antiluc. 1.700> Provideas faciasque satis, nec cetera cures. 
<antiluc. 1.701> Sic et Graius homo prius hortabatur amicos, 
<antiluc. 1.702> Ne quis ab ingenti studio, variisque molestum 
<antiluc. 1.703> Redderet Officiis hoc tempus labile vitae; 
<antiluc. 1.704> Indueretque graves collo subeunte catenas, 
<antiluc. 1.705> Aut aliena gerens, Populive negotia tractans,
<antiluc. 1.706> Aut miserans inopem, aut lacrimans in funus amici. 
<antiluc. 1.707> Sic animum Sapientis in omnibus esse volebat 
<antiluc. 1.708> Lentum, et vitandi causa, maeroris inertem, 
<antiluc. 1.709> Ut domui, patriae, toti esset inutilis Orbi; 
<antiluc. 1.710> Nescius impense quidquam sibi velle suisque; 
<antiluc. 1.711> Frigidus in cunctos et plumbeus, inque parentes; 
<antiluc. 1.712> Praecipue memor intactam servare quietem, 
<antiluc. 1.713> Deque sodalitio tantum decerpere, quantum 
<antiluc. 1.714> Hinc propriae augerentur opes artesve fruendi; 
<antiluc. 1.715> Uno contentus sese, sibi deditus uni. 
<antiluc. 1.716> Ipsa nec eximitur tali de lege Voluptas. 
<antiluc. 1.717> Sic etenim con?ans in libertate tuenda, 
<antiluc. 1.718> Qua sine nil suave est, lepidum nihil atque venustum, 
<antiluc. 1.719> Atticus hic vester, multo ut sermone sequaces 
<antiluc. 1.720> Edoceat, qui sit mediis in ?oribus angor 
<antiluc. 1.721> Spinarumque metus, nimio si ardore legantur. 
<antiluc. 1.722> Propterea nexus animorum et vincla perhorrens 
<antiluc. 1.723> Volgivagam Venerem praefert unius amori: 
<antiluc. 1.724> Proh pudor! En igitur pigrae sapientia Sectae!
<antiluc. 1.725> QUOS vero tenet assiduus flagransque gubernat 
<antiluc. 1.726> Religionis amor, non detrectare laborem, 
<antiluc. 1.727> Non studiis animum certant exsolvere rectis, 
<antiluc. 1.728> Non et pervigiles in publica commoda curas 
<antiluc. 1.729> Abiicere, at consanguineis, patriaeque libentes 
<antiluc. 1.730> Impendunt operam; solis nec semper amicis, 
<antiluc. 1.731> Ast etiam ignotis. Nec tantum pectore maesto  
<antiluc. 1.732> Cum lugente dolent, sed re solantur egenos, 
<antiluc. 1.733> Atque favent miseris: neque enim pretiosa recusans 
<antiluc. 1.734> Vincula, queis hominum coetus Natura ligavit. 
<antiluc. 1.735> Quin etiam bello, causisque forensibus adsunt; 
<antiluc. 1.736> Solliciti cum res humeris commissa requirit.
<antiluc. 1.737> Tranquilli tamen interius, quod iniqua perosi, 
<antiluc. 1.738> Nil faciant, nisi quae ratio sinit, imperat, urget; 
<antiluc. 1.739> Nilque boni linquant; quoniam pietate docentur, 
<antiluc. 1.740> Quid Deus imprimis, quid mens sibi proxima testis, 
<antiluc. 1.741> Foederis humani quid iura gradusque reposcant. 
<antiluc. 1.742> Si nescis, habet ipsa suos Heroas, alitque 
<antiluc. 1.743> Religio; sed enim stimulis melioribus illos 
<antiluc. 1.744> Exacuit, quam spes incertae laudis, et auri 
<antiluc. 1.745> Exitiosa fames, ac turbidus ardor honorum, 
<antiluc. 1.746> Quae lacerant animos cupidine cuncta vorantes, 
<antiluc. 1.747> Et suadent plerumque nefas. Mortalibus autem 
<antiluc. 1.748> Nil suadet pietas, quod Recto abscedere possit;
<antiluc. 1.749> Cum nil respiciat, praeter ius fasque severum. 
<antiluc. 1.750> Dic ab utro melius fuerit cultoribus Orbis 
<antiluc. 1.751> Consultum, Graione viro, cui sola Voluptas 
<antiluc. 1.752> Et lex et Deus est; nu eo qui Numen adorat
<antiluc. 1.753> SED quoniam non vi, non assuetudine morum, 
<antiluc. 1.754> Non casu incerto, non scripta lege, sed ipso 
<antiluc. 1.755> Ducimur instinctu Naturae, ut quisque putemus 
<antiluc. 1.756> Amplectendum illud quod nobis utile summe est: 
<antiluc. 1.757> (Hoc innatum homini saltem non esse negabis) 
<antiluc. 1.758> Hinc sequitur, quo quid plus utilitatis habebit,
<antiluc. 1.759> Per se naturamque suam, durumve placensve 
<antiluc. 1.760> Id fuerit, reliquis esse omnibus anteferendum 
<antiluc. 1.761> Ergo paciferae si Religionis amore 
<antiluc. 1.762> Nil erit utilius, si pestiferis Epicuri 
<antiluc. 1.763> Commentis nil peius erit, quod utrumque probatum est? 
<antiluc. 1.764> Religio vincat, nostrae sit regula vitae. 
<antiluc. 1.765> Ex illa siquidem venit observantia natis 
<antiluc. 1.766> In patres, famulis in heros, et civibus omnes 
<antiluc. 1.767> In rerum dominos: dominis venit ille vicissim 
<antiluc. 1.768> In cives amor; unde quies ac firma potestas. 
<antiluc. 1.769> quisquis enim vere supremum numen adorat
<antiluc. 1.770> Sentit se partem populi per mutua vincti 
<antiluc. 1.771> Officia; hinc alios proprium si vertat in usum, 
<antiluc. 1.772> Se deberi aliis. Vestro sed dogmate contra 
<antiluc. 1.773> Nil tutum superest; regnat pro iure libido 
<antiluc. 1.774> Ridetur pietas, puerilis dicitur error; 
<antiluc. 1.775> Ipsa cadit Virtus, nativaque destruitur Lex; 
<antiluc. 1.776> Quam qui non audit, se tigribus atque leaenis 
<antiluc. 1.777> Aequat, et humani coetus convincitur hostis. 
<antiluc. 1.778> Omnia namque ad se referens: se cogitat unum 
<antiluc. 1.779> Vivere, cum Vivat multis e millibus unus: 
<antiluc. 1.780> Centrum se mundi, rerum caput atque Tyrannum 
<antiluc. 1.781> Fingit; et ipse suo, quae non sunt subdita, subdit 
<antiluc. 1.782> Imperio; pariterque volens et peccat et errat. 
<antiluc. 1.783> Hinc natae, Stygio tanquam de gurgite, voces, 
<antiluc. 1.784> Non dicto, non officio, pactisve ligari 
<antiluc. 1.785> Prudentem, sed temporibus servire paratum: 
<antiluc. 1.786> Regnandi causa violari posse sacrum ius: 
<antiluc. 1.787> Nec parcendum illi quem laeseris. Impia sane 
<antiluc. 1.788> Dogmata corruptae praecepta nefaria Sectae! 
<antiluc. 1.789> Haec Epicureis aconita oriuntur in hortis. 
<antiluc. 1.790> Indomitus veluti quadrupes ubi frena momordit, 
<antiluc. 1.791> Par levibus ventis rapitur celerique sagittae; 
<antiluc. 1.792> Exspatiatur agris, et fossas transilit audax; 
<antiluc. 1.793> Tum si forte tubam, aut equitis crepitantia ?agra 
<antiluc. 1.794> Audierit, cursum ingeminat, fugit ocior Euro, 
<antiluc. 1.795> Inque leves nebulas volucri pede spargit arenam: 
<antiluc. 1.796> Iussus restrictis tandem subsistere loris, 
<antiluc. 1.797> Non equitem sentit, non lora; sed impete caeco 
<antiluc. 1.798> Fertur, anhelantem donec fessumque relinquat 
<antiluc. 1.799> Spiritus, ac tumidos vincat labor ipse furores. 
<antiluc. 1.800> Haud secus illecebris diraque cupidine raptus, 
<antiluc. 1.801> Pectore sacrilego qui Sanctum Numen abegit, 
<antiluc. 1.802> Dissimulat quidquid verax et conscia Recti 
<antiluc. 1.803> Alto corde monet Natura, neque audit habenas: 
<antiluc. 1.804> Exhaustus tandem iactante libidinis aestu 
<antiluc. 1.805> Concidit, incassum suspirans viribus aegris.
<antiluc. 1.806> ET certe cum nullus homo sit solus in Orbe, 
<antiluc. 1.807> Qui datus est cunctis  aequali iure fruendus; 
<antiluc. 1.808> Publica privatis praeferri commoda debent: 
<antiluc. 1.809> Namque homines praestat simul omnes esse beatos, 
<antiluc. 1.810> Quam delectari, reliquis moerentibus, unum. 
<antiluc. 1.811> Sic quivis aliena examine ponderat aequo. 
<antiluc. 1.812> At quoties res nostra agitur, censere quod aequum est, 
<antiluc. 1.813> Haud minus ac si res aliena ageretur, et ipso 
<antiluc. 1.814> Naturae ductu, et recta Ratione iubemur 
<antiluc. 1.815> Nec monitore opus est, qui suadeat ista docendo. 
<antiluc. 1.816> Ecce ego sum et vivo; nil me mihi carius ipso est;
<antiluc. 1.817> Hinc vitam servare mihi, et servare beatam
<antiluc. 1.818> Debeo quantum in me fueritis debeo iustum est. 
<antiluc. 1.819> Ast alii vivunt his se nil carius ipsis
<antiluc. 1.820> Vitam adeo servare sibi, et servare beatam
<antiluc. 1.821> Iure pari debent quod si fecere probandi:
<antiluc. 1.822> Si damnes eadem faciens iniustus es. Ergo
<antiluc. 1.823> Quisquis iustitiam sequitur si iudicat inter 
<antiluc. 1.824> Seque aliumque, hoc praestet idem discrimine nullo, 
<antiluc. 1.825> Quod duo disceptans inter, neque nomine notos. 
<antiluc. 1.826> Quid faceret Iusto insistens et iniqua recusans?
<antiluc. 1.827> Haud dubie neutri permitteret alterius rem 
<antiluc. 1.828> Aut vitam eripere. Hoc igitur sibi sentit et ipsi 
<antiluc. 1.829> Non licitum. Sentit partem se totius Orbis:
<antiluc. 1.830> Quoque modo partem toto videt esse minorem
<antiluc. 1.831> Hoc etiam humano generi plus, quam sibi certo
<antiluc. 1.832> Deberi. Lux est eadem quae pandit utrumque. 
<antiluc. 1.833> (Haec libasse fatis; dicentur pluribus olim.)
<antiluc. 1.834> EFFERA tantum igitur potuit suadere malorum 
<antiluc. 1.835> Impietas, non Religio quae prava coercens 
<antiluc. 1.836> Corda metu, spe recta fovet; cunctisque suum ius 
<antiluc. 1.837> Spondet, et humanas vetat obbrutescere mentes. 
<antiluc. 1.838> Quod si ductores Danaum, Calchante magistro, 
<antiluc. 1.839> Tentarunt fato lacrymabilis Iphianassae 
<antiluc. 1.840> (Grande nefas) classi celeres arcessere ventos, 
<antiluc. 1.841> Ac laesum ultricis Numen placare Diana, 
<antiluc. 1.842> Non haec vera Dei fecit reverentia; fecit
<antiluc. 1.843> Caeca superstitio et vani fallacia Vatis. 
<antiluc. 1.844> Sed talis nunquam immites cecidisset ad aras 
<antiluc. 1.845> Hostia, vesani dira ambitione parentis 
<antiluc. 1.846> Iussa mori ni causa mali damnosa Voluptas 
<antiluc. 1.847> Sacrilego Paridem prius in?ammasset amore; 
<antiluc. 1.848> Ut iure hospitii violato, turpis adulter, 
<antiluc. 1.849> Raptam Helenam, bellique faces in Pergama ferret.
<antiluc. 1.850> VERUM ne speres arte hac te posse beari, 
<antiluc. 1.851> Quae laetis aeternum inhians et amara repellens, 
<antiluc. 1.852> Libera iucundo tentat praecordia sensu, 
<antiluc. 1.853> Dic mihi: num tibi res succedunt, optime Quinti 
<antiluc. 1.854> Ex animo semper, respondentque omnia votis? 
<antiluc. 1.855> Nam, si respondent, felix sane unus in Orbe es; 
<antiluc. 1.856> Concessoque hominum nullum te munere iactas.
<antiluc. 1.857> Quamquam haud adscribes proprio bona tanta labori, 
<antiluc. 1.858> Aut Sophie: neque enim rerum creat illa futuros
<antiluc. 1.859> Eventus, as serre monet quicumque creantur; 
<antiluc. 1.860> Nec dat fortunae legem, sed dogmata menti. 
<antiluc. 1.861> Sin tibi difficilem vitam sors dura paravit, 
<antiluc. 1.862> Continuo iam te miserum nimis esse necesse est; 
<antiluc. 1.863> Qui lenociniis rerum ac dulcedine captus, 
<antiluc. 1.864> Moeroremque soles et quaeque molesta vereri. 
<antiluc. 1.865> Namque parem aerumnis mala inexpectata ferendis 
<antiluc. 1.866> Te non invenient: fracto, luxuque fluenti 
<antiluc. 1.867> Non aderit, quae praestet opem, con?antia firma, 
<antiluc. 1.868> Pectoris adversum casus quoscumque parati, 
<antiluc. 1.869> Prorsus ut impavidum feriant stantemque ruinae. 
<antiluc. 1.870> Nec solamen erit, Superum tibi nota voluntas. 
<antiluc. 1.871> Pluribus ille malis obnoxius esse videtur, 
<antiluc. 1.872> Qui mala perpetua formidat, avensque bonorum 
<antiluc. 1.873> Non didicit curis animum durare ferendo. 
<antiluc. 1.874> Ceu tener arboribus cum ?os adolescere coepit, 
<antiluc. 1.875> Quem verni humectant rores, ac sole repenti 
<antiluc. 1.876> Mollibus in ramis pubescens educat annus: 
<antiluc. 1.877> Ah! si post Zephyri ?atus aurasque salubres, 
<antiluc. 1.878> Intempestivo noctes Aquilone rigescunt, 
<antiluc. 1.879> Uritur, et foliis inimico frigore laesis, 
<antiluc. 1.880> Tabescit moriens, ac foedo vulnere languet.
<antiluc. 1.881> AT me non animi fallit quid ad ista reponas. 
<antiluc. 1.882> Pauca peto, dicis; non me tenet ardor habendi; 
<antiluc. 1.883> Non ego divitias, non vastas Regibus aedes 
<antiluc. 1.884> Invideo nec quos miratur vulgus honores: 
<antiluc. 1.885> Non mihi regna velim curis mordacibus empta; 
<antiluc. 1.886> Non celebres magno mercari angore triumphos. 
<antiluc. 1.887> Sed, quae iusta sinu fundit Natura venusto, 
<antiluc. 1.888> His fruor: abstineo nullis; nec me pudet usquam 
<antiluc. 1.889> Sugere mellitos genitricis ab ubere succos, 
<antiluc. 1.890> Obvia cum steterit coram; quosque ipsa benigne 
<antiluc. 1.891> Porrigit invitans, teneros decerpere fructus. 
<antiluc. 1.892> Non me gesta movent aliena, nec anxius error 
<antiluc. 1.893> Humani generis, c˘m se desaevit in ipsum 
<antiluc. 1.894> Omnia percupiens avide, metu usque vicissim. 
<antiluc. 1.895> Desipiant alii; caput obiectare periclis 
<antiluc. 1.896> Non dubitent, atque innumeros ambire labores; 
<antiluc. 1.897> Et pretiosa terant operosis tempora nugis: 
<antiluc. 1.898> Ipse mea me involvo fatis virtus beatus; 
<antiluc. 1.899> Et mihi vivere amo, donec breve transeat aevum, 
<antiluc. 1.900> Innocuam et facilem, sine luctu et crimine vitam.
<antiluc. 1.901> SIC ais: at mecum, quae sint ea dicta, revolve, 
<antiluc. 1.902> Si vacat. Hoc primum: non te talem esse negabo
<antiluc. 1.903> Qualem te perhibes, feliciter hactenus usum 
<antiluc. 1.904> Sorte tua, scopulos vitasti, non tamen omnes: 
<antiluc. 1.905> Longum forte tibi superest maris aequor arandum: 
<antiluc. 1.906> Sunt et adhuc nimbi, Scyllae sunt atque Charybdes. 
<antiluc. 1.907> Esto; viam institeris quae sit tutissima vitae, 
<antiluc. 1.908> Multa quidem effigies aliis funesta pericla; 
<antiluc. 1.909> Sed tibi quae impendent non declinabis, et una 
<antiluc. 1.910> Elapsus, confestim alia mergere procella. 
<antiluc. 1.911> Nusquam certa quies. Inviti, quot sumus, alto 
<antiluc. 1.912> Volvimur Oceano; et cunctis suus imminet imber.
<antiluc. 1.913> NEMPE fames auri quae turpes urit avaros, 
<antiluc. 1.914> Et quae tecta solet Regales ire per aulas 
<antiluc. 1.915> Ambitio, famaeque sitis, per tela, per ignes 
<antiluc. 1.916> Heroum stimulus, nullo te vulnere pungunt. 
<antiluc. 1.917> Nobile servitium sic te, nec dives egestas 
<antiluc. 1.918> Turbabunt: neque te miserum illa ex parte putabo. 
<antiluc. 1.919> Sed si, qua frueris iam nunc, formosa iuventus, 
<antiluc. 1.920> Firma valetudo, tranquillaeque otia Vitae, 
<antiluc. 1.921> Et quae sufficiunt genio non multa petenti, 
<antiluc. 1.922> Protinus avellentur, uti fert alea rerum; 
<antiluc. 1.923> Florida nam sunt haec, et ?orum more labascunt; 
<antiluc. 1.924> Si te desuetumque pati, et nil tale timentem 
<antiluc. 1.925> Corripient morbi, lites, incendia, bella; 
<antiluc. 1.926> Aut subito vinclis oneratum in carcere taetro 
<antiluc. 1.927> Includet saevi lex imperiosa Tyranni,  
<antiluc. 1.928> Si, cui fidebas, nequam te prodet amicus; 
<antiluc. 1.929> Sive placens uxor misero abducetur amanti; 
<antiluc. 1.930> Immatura tibi rapient seu funera natos; 
<antiluc. 1.931> Si premet insontem grassata calumnia vitam; 
<antiluc. 1.932> Morsuque invidiae si aegrescet fama vacillans: 
<antiluc. 1.933> Quid facies? Quid tunc nunquam luxisse iuvabit? 
<antiluc. 1.934> O Quinti! Quid aget tecum Natura? Novercam 
<antiluc. 1.935> Certe, non matrem dices; frustraque vocabis 
<antiluc. 1.936> Multa gemens. Aderunt elapsae gaudia vitae 
<antiluc. 1.937> Ante oculos; memoremque animum, ceu spicula figent 
<antiluc. 1.938> Tumque recrudescens oppresso in pectore vulnus 
<antiluc. 1.939> Deiiciet tandem invitum, cogetque dolere. 
<antiluc. 1.940> Et desiderio quis erit modus, atque pudori? 
<antiluc. 1.941> Ab vobis equidem didici finem esse malorum, 
<antiluc. 1.942> Spes ubi tota fugit, laqueum, tristemve cicutam:
<antiluc. 1.943> Pulchra Voluptatis sane solatia raptae, 
<antiluc. 1.944> Praeclarum auxilium, dolor additus ipse dolori? 
<antiluc. 1.945> Sic miser Assyrium Regnator Sardanapalus 
<antiluc. 1.946> Post epulas, Venerem, levium et genus omne bonorum,
<antiluc. 1.947> Languentis vitae impatiens ac fortis iniquae, 
<antiluc. 1.948> Struxit in urbe rogum seque et sua tradidit igni. 
<antiluc. 1.949> En Epicureae dignissima meta palaestrae.
<antiluc. 1.950> NON ita, qui firma nixi morumque magistra 
<antiluc. 1.951> Religione super. Nam praetereuntia rerum, 
<antiluc. 1.952> Iam quasi praeterita hesternoque simillima somno, 
<antiluc. 1.953> Despiciunt: aequo pede calcant et bona vitae, 
<antiluc. 1.954> Et mala, Fortunaeque vices utriusque caducas. 
<antiluc. 1.955> Nil breve, nil vacuum, nil quod marcescere possit 
<antiluc. 1.956> Illos mente quatit solida: non aspera frangunt, 
<antiluc. 1.957> Dulcia quos primum non emollire valebant. 
<antiluc. 1.958> Communi quamvis hominum iactentur in unda 
<antiluc. 1.959> Mortales, propriis quoque tempestatibus acti, 
<antiluc. 1.960> Stant contra; medioque tenent vel in aequore portum, 
<antiluc. 1.961> Praesagi vitae potioris: emuntque libentes 
<antiluc. 1.962> Immensam aeternamque brevi sudore coronam, 
<antiluc. 1.963> Et scite cupidi aeternis fugientia mutant.
<antiluc. 1.964> NEC tamen est, illos adeo ut virtutis avarae 
<antiluc. 1.965> Insimules, tanquam spes esset sordida lucri, 
<antiluc. 1.966> Et quasi damnosae fuga mercenaria culpae. 
<antiluc. 1.967> Namque hominis natura bonum sibi semper et ultro 
<antiluc. 1.968> Prosequitur, quoque instinctu desiderat esse, 
<antiluc. 1.969> Hoc etiam esse bene. Id fateor, summamque bonorum 
<antiluc. 1.970> Esse Voluptatem; modo scilicet inde petatur, 
<antiluc. 1.971> Unde petenda venit; fitque inconcussa Voluptas, 
<antiluc. 1.972> Sincera et vera, et nullis obnoxia damnis. 
<antiluc. 1.973> Nam quid velle potest homo, ni vult esse beatus? 
<antiluc. 1.974> Aut quid amat, nisi quo sperat se posse beari? 
<antiluc. 1.975> Hoc unum variis quaerunt in moribus omnes:
<antiluc. 1.976> Vos per delicias et lenimenta dolorum; 
<antiluc. 1.977> In quibus, ut vento, fluviique fugacibus undis,
<antiluc. 1.978> Ut molli pelagus quam saepe volutat arena, 
<antiluc. 1.979> Ut sumo Stipulis qui se ?ammantibus effert, 
<antiluc. 1.980> Nil stabile est; ubi se Veri spes conscia fundet. 
<antiluc. 1.981> Illi, asperantes aevi quae falce metuntur, 
<antiluc. 1.982> Quodque Deo minus est, non famam extendere pulchro 
<antiluc. 1.983> Contemtu rerum, atque oculos percellere plebis, 
<antiluc. 1.984> Ut Cynici, cupiunt; non ut Zenonis alumni, 
<antiluc. 1.985> Se torvis onerant virtutibus, unde superbi Incedant, 
<antiluc. 1.986> et se tacita venerentur acerra: 
<antiluc. 1.987> In virtute Deum, atque Deum in mercede requirunt.
<antiluc. 1.988> AC velut integros fontes ducturus in hortum 
<antiluc. 1.989> Nequaquam fodies puteos in valle palustri, 
<antiluc. 1.990> Limus ubi, stagnansque lutum, graveolensque bitumen: 
<antiluc. 1.991> Sed potius rupem herbiferam, seu frigida collis 
<antiluc. 1.992> Viscera tentabis ferro, qua parte latentem 
<antiluc. 1.993> Iuncus, et adnascens venam signabit arundo; 
<antiluc. 1.994> Limpida tunc demum quaerenti se exerit unda: 
<antiluc. 1.995> Sic ad sinceros tantae mercedis amantes 
<antiluc. 1.996> Pura venit, frustraque aliis quaesita Voluptas; 
<antiluc. 1.997> Quam violare dolor nequit, aut corrumpere luctus: 
<antiluc. 1.998> Constantisque boni tot sunt in amore sapores, 
<antiluc. 1.999> Illecebraeque, tuis ut Bacchanalibus (etsi 
<antiluc. 1.1000> Vel centum vigeas iuvenisque valensque per annos) 
<antiluc. 1.1001> Illo pervenias nunquam aut accedere possis, 
<antiluc. 1.1002> Nedum: aequare piae momenta brevissima vitae. 
<antiluc. 1.1003> Nam quod amant, et semper habent, et semper habebunt; 
<antiluc. 1.1004> Quoque magis redamant, magis et redamantur ab illo: 
<antiluc. 1.1005> Nec finis metus est: neque quidquam surgit amari 
<antiluc. 1.1006> Floribus ex istis, atque hoc de fonte leporum, 
<antiluc. 1.1007> Conscius unde animus sese ipse remordeat unquam: 
<antiluc. 1.1008> Verum ut crescit amor, ius causaque crescit amandi.
<antiluc. 1.1009> SI tibi praeterea non formidanda videtur 
<antiluc. 1.1010> Mors, hominum terror, quanto hanc animosius illi 
<antiluc. 1.1011> Expectant? vitae illa tibi, postremamque rerum. 
<antiluc. 1.1012> Meta est: his vitae poterunt quam saecula nulla 
<antiluc. 1.1013> Claudere, principiam. Tua pes nil funditus ut sis, 
<antiluc. 1.1014> Atque omnis moriare: Fovet spes laetior illos, 
<antiluc. 1.1015> Mercedem meritis amplam post sata parari. 
<antiluc. 1.1016> Haec spes ipsa sibi merces, certumque salutis 
<antiluc. 1.1017> Augurium, aeternique boni praecepta Voluptas. 
<antiluc. 1.1018> Ut videas, vel dum in terris hoc ducitur aevum, 
<antiluc. 1.1019> Naturae donis potiora occurrere dona; 
<antiluc. 1.1020> Cultoresque Dei iam te magis esse beatos.
<antiluc. 1.1021> QUID si autem invenies quod credimus, ultima cum te 
<antiluc. 1.1022> Sustulerit, tenebrisque perennibus obruerit nox, 
<antiluc. 1.1023> Nempe Deum ultorem, quem non cognoveris ante, 
<antiluc. 1.1024> Vel potius notum fama neglexeris? Eheu! 
<antiluc. 1.1025> Horresco reputans: tibi luditur alea, Quinti, 
<antiluc. 1.1026> Magna nimis. Quoque te vertas, sit tua peior
<antiluc. 1.1027> Conditio nostra. Neque enim, si fallimur, 
<antiluc. 1.1028> Erroris dabimus poenas: sors aequa manebit 
<antiluc. 1.1029> Nos omnes; uno simul involvemur inani: 
<antiluc. 1.1030> Tu, si deciperis, contra sine sine futurus 
<antiluc. 1.1031> Infelix. Cur tanta igitur discrimina tentas?
<antiluc. 1.1032> INIUCUNDA haec sunt tamen atque obscura; reponis: 
<antiluc. 1.1033> Nec patior dictis me duci, ut gaudia certa. 
<antiluc. 1.1034> Quae me circumstant, et qualiacumque satis sunt 
<antiluc. 1.1035> Post habeam dubiis; amensque honore futuri 
<antiluc. 1.1036> Obvia dimittam; iussus quodcumque dierum est 
<antiluc. 1.1037> Proiicere, incerti spe foenoris, et mihi longam 
<antiluc. 1.1038> Accelerare necem, vivusque intrare sepulchrum. 
<antiluc. 1.1039> Nec sum is, cui sapiant peregrinae, quas mihi iactas,
<antiluc. 1.1040> Deliciae; non me pulcherrima somnia tangunt.
<antiluc. 1.1041> Et quid suademus dimittas? Vincula, Quinti, 
<antiluc. 1.1042> Vincula quae non res tibi sed te rebus amatis 
<antiluc. 1.1043> Subiungunt. Quid proiicias? Quae tu ipse potitus 
<antiluc. 1.1044> Fastidis plerumque, novis in rebus idipsum
<antiluc. 1.1045> Perpetuo captans, quod te iam saepe fefellit 
<antiluc. 1.1046> Expertum, liquitque avidum, et meliora volentem. 
<antiluc. 1.1047> Ceu lectum peragrat membris languentibus aeger, 
<antiluc. 1.1048> In latus alternis laevum dextrumque recumbens: 
<antiluc. 1.1049> Nec iuvat: inde oculos tollit resupinus in altum 
<antiluc. 1.1050> Nusquam inventa quies; semper quaesita: quod illi 
<antiluc. 1.1051> Primum in deliciis fuerat, mox torquet et angit; 
<antiluc. 1.1052> Nec morbum sanat, nec fallit taedia morbi; 
<antiluc. 1.1053> Sic tibi spem ellusam irritat, non corrigit error. 
<antiluc. 1.1054> Hydropi ut misero sitis arida postulat undam, 
<antiluc. 1.1055> Et vocat unda sitim. Sic perdita de?uit aetas: 
<antiluc. 1.1056> Et vacuus rerum excedis, pertusaque semper 
<antiluc. 1.1057> Dolia nequicquam vexas fugientibus undis. 
<antiluc. 1.1058> Tormenti genus, omnis amor si servidus optes; 
<antiluc. 1.1059> Emoreris; vel si tepidus, nil carpis amoeni. 
<antiluc. 1.1060> Quid memorem curas, ipsoque in lacte venenum, 
<antiluc. 1.1061> Quod mixtum illecebris dolet, invitusque fateri 
<antiluc. 1.1062> Cogitur, ac tanta de?et Lucretius arte? 
<antiluc. 1.1063> Curam horrescenti non est quaerenda Voluptas: 
<antiluc. 1.1064> Ambarum genitrix, ambarum causa Cupido 
<antiluc. 1.1065> Dulcibus illiciis captos ad tristia ducit. 
<antiluc. 1.1066> Saepe bitumineis per stagna vaporibus ignes 
<antiluc. 1.1067> Accensi noctu volitant, oculosque videntum 
<antiluc. 1.1068> Aliciunt: captus malesuada luce viator 
<antiluc. 1.1069> It quo ?amma vocat, villam ratus; inque paludem 
<antiluc. 1.1070> Praecipitans, alta miser irretitur in ulva.
<antiluc. 1.1071> HOS igitur laqueos fugiens, quo denique damno 
<antiluc. 1.1072> Iustus eris, prudens, castus, fortisque, piusque; 
<antiluc. 1.1073> Tantine esse hominem constat? vel, si illa probari
<antiluc. 1.1074> Non possent, quae certa voco, quae somnia dicis; 
<antiluc. 1.1075> Nonne bonum immensum, purum immutabile praesens
<antiluc. 1.1076> Quaerere pulchrius est. quam turbida, parva, caduca 
<antiluc. 1.1077> Sectari? Certum sibi finem in rebus agendis 
<antiluc. 1.1078> Proposuisse Deum, cuius de fonte benigno 
<antiluc. 1.1079> Nil non sperare est. quam casu semper agentem 
<antiluc. 1.1080> Fortunam, et caecas atomos hinc inde volantes, 
<antiluc. 1.1081> At que Voluptatem fragili fundamine nixam,
<antiluc. 1.1082> Adduxit quam hesterna dies, quam crastina; tollet.
<antiluc. 1.1083> DURUM opus est, ais. At gratis bona nulla parantur 
<antiluc. 1.1084> Nonne etiam ipsa sibi venit empta. labore Voluptas? 
<antiluc. 1.1085> Ignotus Deus est, inquis. Sed noscere quanti est? 
<antiluc. 1.1086> Cuius res agitur, lite hac pendente? Deine; 
<antiluc. 1.1087> An tua? Si obscurum est vitam post fata futuram, 
<antiluc. 1.1088> Clarius est-ne tibi penitus nihil esse futurum? 
<antiluc. 1.1089> Si liquet, ostendas; etenim vulgata neganti 
<antiluc. 1.1090> Hoc incumbit onus: si non liquet, inde timendum. 
<antiluc. 1.1091> Nil metuis; certique loco tibi stare videtur, 
<antiluc. 1.1092> Quod dubium est; sequeris dulces pro luce tenebras; 
<antiluc. 1.1093> Nempe placent: placet exitium: nox te illa. necabit; 
<antiluc. 1.1094> Et consanguineus leti sopor iste profecto est. 
<antiluc. 1.1095> Una salus: hanc mortiferam turbare quietem, 
<antiluc. 1.1096> Et male torpentes animi compungere sensus. 
<antiluc. 1.1097> Alterutrum quin sit, non, ut consido, negabis: 
<antiluc. 1.1098> In dubiis porto, quae pars est tutior, illam 
<antiluc. 1.1099> Recta sequi suadet Ratio. Si fama referret 
<antiluc. 1.1100> Grassari silva in magna tectisque viarum flexibus, 
<antiluc. 1.1101> Hostiles turmas agmenve latronum
<antiluc. 1.1102> Auderes, vel in ambiguo, tentare minaces 
<antiluc. 1.1103> Insidias, atque infami te credere silvae? 
<antiluc. 1.1104> Rem tibi, ni fallor, prius, inclarescere velles. 
<antiluc. 1.1105> Hic maior metui locus est. Saltem hoc ego dictis, 
<antiluc. 1.1106> Dum caligantes discussero plenius umbras, 
<antiluc. 1.1107> Evicisse putem; quam sit sententia fallax 
<antiluc. 1.1108> Et damnosa, Deum nostris quae mentibus aufert; 
<antiluc. 1.1109> Quam variis intexta dolis, quam plena pericli: 
<antiluc. 1.1110> At contra; quam sint solatia firma piorum, 
<antiluc. 1.1111> Quos bona nulla movent, nisi quae infinita putentur.
<antiluc. 2.1> NE vitio vertas, quod eos tibi forte timores
<antiluc. 2.2> Reddiderim, quos abstulerat facundia Vatis
<antiluc. 2.3> Romani, potumque in dulci nectare virus.
<antiluc. 2.4> Non ego te miserum volo, Quinti, sed sine fuco
<antiluc. 2.5> Felicem; in tuto positum, expertemque pericli,
<antiluc. 2.6> Non incautum, et per iucunda in tristia euntem.
<antiluc. 2.7> Propterea primo rerum ne crede colori.
<antiluc. 2.8> Sape venenatus latuit sub floribus anguis:
<antiluc. 2.9> Sape salutiferos habuit gravis herba sapores.
<antiluc. 2.10> Alternant humana vicesque a tempore sumunt:
<antiluc. 2.11> Haerent perpetuo moerorque et gaudia nexu.
<antiluc. 2.12> Vidi ego, nimbosum stringentibus aera ventis,
<antiluc. 2.13> Nudatos tristi sentes horrere pruina;
<antiluc. 2.14> Vere, coronari sertis ac fronde virenti.
<antiluc. 2.15> Vidi etiam Zephyris turgentia vela secundis
<antiluc. 2.16> Exultare salo, et plaudentes ire per undas;
<antiluc. 2.17> Mox ruere in scopulos, et caeco vortice mergi.
<antiluc. 2.18> NEC fuit haec mihi mens, ut prona credulus aure
<antiluc. 2.19> Acciperes, tibi quae nondum perpensa paterent.
<antiluc. 2.20> Hoc unum volui primum et contendere pergo,
<antiluc. 2.21> Ne votis blandita tuis doctrina Lucreti
<antiluc. 2.22> fascinet ingenuam, magico ceu carmine, mentem;
<antiluc. 2.23> Quin prius experiare quibus sit fulta columnis.
<antiluc. 2.24> PRINCIPIO geminas, exploso numine Divum,
<antiluc. 2.25> Aeternas, per se stantes Epicurus in Orbe
<antiluc. 2.26> Constituit rerum causas: corpuscula prima
<antiluc. 2.27> Materiae; spatiumque, in quo moveantur, inane.
<antiluc. 2.28> Namque locus nisi sit vacuus, quo pulsa recedant
<antiluc. 2.29> Corpora, res, inquit, posset non ulla moveri:
<antiluc. 2.30> Sed quantum premeret veniens, tantum altera, plenis
<antiluc. 2.31> Omnibus, officeret venienti, et cedere nollet.
<antiluc. 2.32> Hinc toto gravis Orbe sopor, sterilisque veternus.
<antiluc. 2.33> Inde patet solidis qua re liquentia distent:
<antiluc. 2.34> Pluribus haec loculis conspersa vacantibus; illa
<antiluc. 2.35> Perpaucis.  Et densa pari discrimine pugnant
<antiluc. 2.36> Cum raris. Vacuum magis aut minus omnia replet:
<antiluc. 2.37> Praeterea nullo finitum tempore, nullo
<antiluc. 2.38> Limite vallatum, nulla mutabile causa,
<antiluc. 2.39> Immotum et constans, longe lateque profundum est,
<antiluc. 2.40> Quanquam incorporeum, penitusque intactile; mentem
<antiluc. 2.41> Ut si tantum habeat, iam sit Deus.  Errat in illo
<antiluc. 2.42> Profluus ac volucris minimorum exercitus, aeque
<antiluc. 2.43> Fine carens, numeroque; ac frontibus undique pugnat
<antiluc. 2.44> Adversis: qui iure pari, nisi mente careret,
<antiluc. 2.45> Vota hominum accipere, et posset Deus alter haberi.
<antiluc. 2.46> SCILICET aeternas, immortalesque docebat
<antiluc. 2.47> Esse Atomos: quarum conventu cuncta repente
<antiluc. 2.48> Surgere: discessuque eadem resoluta perire:
<antiluc. 2.49> Cum nihil ex nihilo fiat, possitve relabi
<antiluc. 2.50> In nihilum.  Solida quoque eas pollere volebat
<antiluc. 2.51> Simplicitate; suis, quod nexibus omnia fundent
<antiluc. 2.52> Corpora: sed simplex nisi sit quo singula fiunt,
<antiluc. 2.53> Principium assignari aliud, semperque necesse est
<antiluc. 2.54> Ipsi principio; donec veniatur ad unum,
<antiluc. 2.55> Cui tandem primaeva rei tribuatur origo.
<antiluc. 2.56> UNDE Atomos ut principio sic fine carentes,
<antiluc. 2.57> Mortisque expertes, individuasque, perennesque
<antiluc. 2.58> Esse iubet: venit omnis enim mors corporis uno
<antiluc. 2.59> Particularum ex discidio, queis constitit ante.
<antiluc. 2.60> Pars itaque est Atomus, non Totum; at tota sine ullis
<antiluc. 2.61> Partibus, aut Vacuo. Quare impenetrabilis esse
<antiluc. 2.62> Ponitur; atque ad eam ventum est cum forte secando,
<antiluc. 2.63> Tum cessare labor, praecidendique potestas.
<antiluc. 2.64> Et minima est porro: nam si paulo amplior, esset
<antiluc. 2.65> Non sine particulis, ac simplicitate careret.
<antiluc. 2.66> Quapropter tactus hominum fugit; ac bene multas
<antiluc. 2.67> Unum in concilium congestas esse necessum est,
<antiluc. 2.68> Ut feriant nostros facto velut agmine sensus.
<antiluc. 2.69> HAEC sunt, si qua fides Epicuro, exordia rerum,
<antiluc. 2.70> Semina Materiae, quibus est natura creata
<antiluc. 2.71> Omnis, et assidua renovari prole videtur.
<antiluc. 2.72> Sic semel orta manet, supera nihil indiga Mentis:
<antiluc. 2.73> Donec, uti certam casu concreta figuram
<antiluc. 2.74> Induit, hanc olim casu disiecta relinquat.
<antiluc. 2.75> Semina nil praeter motum formasque requirunt.
<antiluc. 2.76> Namque per immensi dum caca vagantur Inanis
<antiluc. 2.77> Imperium, ac celeri tranant spatia omnia cursu,
<antiluc. 2.78> Accidit ut, variis cum sint affecta figuris,
<antiluc. 2.79> Perpetuo varias inter se concita plagas
<antiluc. 2.80> Accipiant, reddantque; ex quo pars iuncta cohaerent,
<antiluc. 2.81> Et pars dissiliunt; prout ipso verberis ictu,
<antiluc. 2.82> Formarumque modis potuit contingere.
<antiluc. 2.83> Sicut, Sole per angustam radios mittente fenestram,
<antiluc. 2.84> Pulveris emoti ramenta minuta videmus
<antiluc. 2.85> Ire, redire, levesque diu volitare per auras,
<antiluc. 2.86> Alternis vertare occursibus, et quasi ludum
<antiluc. 2.87> Sparsim agere inter se; donec vi denique motus,
<antiluc. 2.88> Cuncta solo depressa cadant, aliisque locum dent.
<antiluc. 2.89> NEC tamen innumeras his omnibus esse figuras
<antiluc. 2.90> Credideris; finita etenim sunt limite quodam
<antiluc. 2.91> Formarum genera: at finitur limite nullo
<antiluc. 2.92> Seminium cuiusque typi, cuiusque figura.
<antiluc. 2.93> Nam, verbi causa, sunt infinita rotunda,
<antiluc. 2.94> Innumerique cubi, infinita triangula, quadra,
<antiluc. 2.95> Ceteraque id genus; at solum bis mille figura,
<antiluc. 2.96> Ter-ve, quater-ve: nihil nam reffert quantus earum
<antiluc. 2.97> Sit numerus, numero finitas esse satis sit.
<antiluc. 2.98> Qualia sunt variis herbarum semina formis
<antiluc. 2.99> Praedita; si fingas esse infinita per Orbem
<antiluc. 2.100> Lactuca, foeni, viciae, lentisque, thymique,
<antiluc. 2.101> Et quot alunt horti, montes, ac florida prata:
<antiluc. 2.102> Nec tamen herbarum toto visuntur in Orbe
<antiluc. 2.103> Innumerae species, quibus exornata nitescit,
<antiluc. 2.104> Temporibusque suis vestit se daedala tellus.
<antiluc. 2.105> Perpaucis ut verba sonis diversa creantur
<antiluc. 2.106> Per coetus populorum, et possunt plura creari
<antiluc. 2.107> Ac prodire novis hominum sermonibus, etsi
<antiluc. 2.108> Necdum sunt, nec forsan erunt. Sic tibia cantus
<antiluc. 2.109> Omnigenos tibi parva dabit: sic fistula Fauni,
<antiluc. 2.110> Disparibus tantum septem compacta cicutis.
<antiluc. 2.111> SIC, dum pressa gravi signatur pagina praelo,
<antiluc. 2.112> Qui foliis inventa suis aliena propagant,
<antiluc. 2.113> Bis duodena sibi scripturae elementa legendae
<antiluc. 2.114> Usurpare solent, totidem distincta per arcas,
<antiluc. 2.115> Quadratis donec veniant digesta tabellis,
<antiluc. 2.116> Unde leves atrata bibunt vestigia charta.
<antiluc. 2.117> Ut variis repetita modis, ac saepe recurrens
<antiluc. 2.118> Innumeras eadem componit littera voces:
<antiluc. 2.119> Concentus sic per varios, nexusque iugales,
<antiluc. 2.120> Paucae perfiunt opera infinita figurae.
<antiluc. 2.121> QUOD si ita dissultant Atomi aversaeque recedunt,
<antiluc. 2.122> Ut nihil arripiant, et vincla iniecta recusent
<antiluc. 2.123> Discordes, nullum inde potest coalescere corpus.
<antiluc. 2.124> Hinc odia et lites; hinc rixae et iurgia.  Verum
<antiluc. 2.125> Si faciles primo contactu foedera iungunt,
<antiluc. 2.126> Nascitur extemplo nova res, et in orbe renidet;
<antiluc. 2.127> Ac specimen certum concordis habetur amoris.
<antiluc. 2.128> Iam si dissiliunt partim, Partimque cohaerent,
<antiluc. 2.129> Atque intercepti connexae forte relinquunt
<antiluc. 2.130> Plusve minusve loci, mollis vel dura oritur res,
<antiluc. 2.131> Aut levis aut gravis, aut liquens aut mole sua Stans.
<antiluc. 2.132> Ramosis e principiis quae corpora casus
<antiluc. 2.133> Texuerit, si sint arcte compacta, rigescunt;
<antiluc. 2.134> Si laxe, minimo videas lentescere motu.
<antiluc. 2.135> Sic ex hamatis fieri contingit acerba;
<antiluc. 2.136> Dulcia sed fiunt ex laevibus atque rotundis.
<antiluc. 2.137> NEC praetermittam quo motu haec omnia fiant.
<antiluc. 2.138> Nempe graves Atomos ferri omnes sponte deorsum
<antiluc. 2.139> Edocuit, celeresque pari descendere lapsu:
<antiluc. 2.140> Cum gravium casus intersita sola morentur;
<antiluc. 2.141> Nil autem occurat medium per Inane, quod obsit.
<antiluc. 2.142> Ergo Atomus praeceps venit e regionibus altis;
<antiluc. 2.143> Cumque in dissimilem ruit offenditque cadendo;
<antiluc. 2.144> Si renuat iungi, subito resilire coacta
<antiluc. 2.145> Tollitur in superas, unde illuc venerat, oras:
<antiluc. 2.146> Altera donec ei se tandem adiungere possit.
<antiluc. 2.147> Sic Solem, Lunam, et quae pascit vividus aether
<antiluc. 2.148> Sidera, sive suis radiis immota coruscant,
<antiluc. 2.149> Sive repercusso palantia sole refulgent,
<antiluc. 2.150> Partus fortunae varios, ludibria casus,
<antiluc. 2.151> Strenuus inventor, nata et concreta ferebat:
<antiluc. 2.152> Sic terras etiam, sic undas, aera et ignem,
<antiluc. 2.153> Fructus omnigenos, hominesque ferasque Deosque:
<antiluc. 2.154> (Nam sinit ille Deos, pecus immortale, putari,
<antiluc. 2.155> Dummodo posse nihil, nihil et curare putentur)
<antiluc. 2.156> Hinc animos hominum, ceu corpora cetera nasci
<antiluc. 2.157> Atque mori; nec Materiae, nec motibus ullum
<antiluc. 2.158> Esse genus causae, possit quae iure timeri.
<antiluc. 2.159> EST operae pretium, Quinti, mysteria tanta
<antiluc. 2.160> Scrutari pedetentim; illasque evolvere causas,
<antiluc. 2.161> Quae per se stantes, Epicuro iudice, Numen
<antiluc. 2.162> Funditus excludunt. Etenim si vera profatur,
<antiluc. 2.163> Non est ut trepides vano terrore Tonantis;
<antiluc. 2.164> At si falsa, Deum credas timeasque necesse est.
<antiluc. 2.165> PRIMUM oro obtestorque velis advertere mentem,
<antiluc. 2.166> Quanta Neoclidae sapientis, quo duce pugnas,
<antiluc. 2.167> In detrectandis fuerit fallacia Divis.
<antiluc. 2.168> Proh dolor! Hoc cives potuit deludere fuco!
<antiluc. 2.169> Scilicet ille Deos non ausus pellere Athenis
<antiluc. 2.170> (Socratis iniusta nece, Protagoraeque recenti
<antiluc. 2.171> Territus exilio ) tamen ut re tolleret ipsa,
<antiluc. 2.172> Ridiculos fecit; rerum quaecumque geruntur
<antiluc. 2.173> Immunes, etiam ignaros; procul omnibus Orbis
<antiluc. 2.174> Partibus extorres; tantum intermundia quaedam
<antiluc. 2.175> incolere, atque illic aeterna per otia laetos
<antiluc. 2.176> Vivere permisit, regionis inanis inanes
<antiluc. 2.177> Indigenas. Verum ne quis cum plebe putaret
<antiluc. 2.178> Haec illi persuasa animo, prout ore sonabant,
<antiluc. 2.179> His super exulibus quae non pugnantia dixit?
<antiluc. 2.180> Mitto desidiam et languens sine viribus avum.
<antiluc. 2.181> Sed nihil esse potest in Toto praeter Inane,
<antiluc. 2.182> Atque Atomos. Atomis et inani singula constant.
<antiluc. 2.183> Singula propterea fiunt pereuntque vicissim,
<antiluc. 2.184> Quod veniant Atomi semper, semperque recedant.
<antiluc. 2.185> Dic, Epicure, mihi: qualis natura Deorum est?
<antiluc. 2.186> Ex Atomis? Ergo non immortalis.  Inanes
<antiluc. 2.187> Te voluisse Deos igitur fatearis oportet.
<antiluc. 2.188> Cumque dares illis non corpus, sed quasi corpus;
<antiluc. 2.189> Et plenas humore sacro, quasi sanguine, venas;
<antiluc. 2.190> Et formam humanae similem, sublestaque membra;
<antiluc. 2.191> has te non puduit populis obtrudere nugas?
<antiluc. 2.192> Porro utcumque deos Epicurus noverit, esto:
<antiluc. 2.193> Saltem divine vel sunt sine corpore mentes;
<antiluc. 2.194> Nostraque mens adeo sine corpore stare valebit:
<antiluc. 2.195> Vel sunt corporeae, tamen immortale per aevum
<antiluc. 2.196> Duraturae; igitur mens immortalis et esse
<antiluc. 2.197> Nostra potest, quamvis constaret corpore. Cernis
<antiluc. 2.198> Quam male Graius homo doctrinae arcana nefandae
<antiluc. 2.199> Dissimulet, propriique operis fundamina solvat.
<antiluc. 2.200> IAM vero hoc Spatium quod, eodem iudice, per se est,
<antiluc. 2.201> Hoc Vacuum sine quo suasit nil posse moveri,
<antiluc. 2.202> In quo materies, inquit, facienda fuisset,
<antiluc. 2.203> Si posset fieri quondam, nec staret ab aevo;
<antiluc. 2.204> Istud Inane quid est? Si per se corporis expers,
<antiluc. 2.205> Tempore si nullo finitum, limite nullo
<antiluc. 2.206> Ballatum, nullis variabile motibus, ac si
<antiluc. 2.207> Esse suum e propriis Naturae viribus haurit;
<antiluc. 2.208> Aut deus, aut nihil est. Etenim cum maxima certe
<antiluc. 2.209> Argumenta Dei iam confitearis in illo,
<antiluc. 2.210> Et solae desint ipsi mens atque potestas,
<antiluc. 2.211> Cur desint, ego nec video, nec dicere possis.
<antiluc. 2.212> Quidquid enim per se est, quale est, tale esse necessum est;
<antiluc. 2.213> Atque adeo sic est, quia sic non esse repugnat.
<antiluc. 2.214> Ergo si Spatium per se se dixeris esse,
<antiluc. 2.215> Per se infinitum, per immutabile dicis,
<antiluc. 2.216> Per se mente carens, ac per se viribus orbum.
<antiluc. 2.217> Esse igitur debet ratio certissima quaedam,
<antiluc. 2.218> Cur infinitum, immensum, immortale, quiescens,
<antiluc. 2.219> Dotibus haud valeat tantis coniungere mentem,
<antiluc. 2.220> Atque potestatem; per seque quod obtinet ut sit,
<antiluc. 2.221> Per se anima careat, nec vi quoque polleat ulla;
<antiluc. 2.222> Sic, ut mentem illi, vel vires esse repugnet.
<antiluc. 2.223> QUAE tantum; ni fallor, abest ut iuncta repugnent,
<antiluc. 2.224> Ut potius rear inter se non posse revelli.
<antiluc. 2.225> nam quidquid per se est, infinitum esse necesse est
<antiluc. 2.226> Omni parte sui penitus, nec tempore tantum
<antiluc. 2.227> Atque loco, sed et omnimodis; cunctasque profecto
<antiluc. 2.228> Quotquot sunt, aut esse queunt, comprendere dotes.
<antiluc. 2.229> Illius est natura ut sit; quodcumque per Orbem
<antiluc. 2.230> Esse potest, ipsum est, aut derivatur ab ipso.
<antiluc. 2.231> Quaenam erit haec igitur peregrina, vel intima causa,
<antiluc. 2.232> Quae rem infinitam restringat finibus ullis?
<antiluc. 2.233> Nonne homini mens est aliqua, et vis insita quaedam?
<antiluc. 2.234> Ast homo non per se est: et quod per se esse fateris
<antiluc. 2.235> Atque infinitum, sine vi, sine mente putetur?
<antiluc. 2.236> Elige. Si Spatium per se est, Deus ipse profecto est.
<antiluc. 2.237> 	Si Deus esse nequit, nihil est, aut corpus idipsum est.
<antiluc. 2.238> Esse negas corpus' nihil est.  Quodcumque lubebit
<antiluc. 2.239> De nihilo dicas, hoc de ipso decere Inani
<antiluc. 2.240> In promptu est: Atomos tollas ac restet Inane,
<antiluc. 2.241> Restabit nihil. Ex Atomis quodcumque lubebit
<antiluc. 2.242> In vacuo facias, fiet quoque semper idipsum
<antiluc. 2.243> In nihilo. Vacuum fateor non esse creatum;
<antiluc. 2.244> Quidquid enim nihil est, per se nihil esse  necesse est.
<antiluc. 2.245> Immotum et cunctis aeque est penetrabile rebus;
<antiluc. 2.246> Namque repugnaret, quod non est, posse moveri,
<antiluc. 2.247> Aut motis obstare.  Etiam immortale fatebor;
<antiluc. 2.248> nam qui desineret, quod numquam coeperit esse?
<antiluc. 2.249> Immensum hoc sensu; mensura nam caret omni,
<antiluc. 2.250> Quod nihil est. At tu pugnas tecum ipse, Lucreti,
<antiluc. 2.251> Cum statuis magni tenebroso in gurgite Inanis
<antiluc. 2.252> Currere praecipites Atomos atque ima petentes.
<antiluc. 2.253> Nam spatii immensi quaenam sint summa? Negasti,
<antiluc. 2.254> Deinde pati, et revocare gradum, atque ad summa reverti:
<antiluc. 2.255> Nam spatii immensi quaenam sint summa? Negasti,
<antiluc. 2.256> Quodlibet in Vacuo centrum, dextram atque sinistram,
<antiluc. 2.257> Et rides qui dant finem et quasi moenia Mundo:
<antiluc. 2.258> Nonne meo potius digna est sententia risu,
<antiluc. 2.259> Quae superas partes Immenso fingit et imas?
<antiluc. 2.260> Dicere nec poteris fundi ceu culminis expers,
<antiluc. 2.261> Cui fundum, culmenque, et tot tabulata dedisti.
<antiluc. 2.262> Ni fallor sunt haec urgentia tela; sed istud,
<antiluc. 2.263> Si potes, inflexo declina corpore telum.
<antiluc. 2.264> Ecce Atomus venit e regionibus infinitis;
<antiluc. 2.265> Hanc intercipias, quaeso, iubeasque reverti
<antiluc. 2.266> Unde venit: quanto intervallo temporis illuc
<antiluc. 2.267> Perveniet? numquam, dices, quia tempore nullo
<antiluc. 2.268> Exsuperare potest spatia infinita viarum.
<antiluc. 2.269> Non superare postest? ergo numquam exsuperavit;
<antiluc. 2.270> Cumque huc appulerit, spatia haec finita fuerunt.
<antiluc. 2.271> AT vero locus ille vacans, quem semina rerum
<antiluc. 2.272> Haud bene iuncta simul, velut arcto in carcere claudunt
<antiluc. 2.273> Captivumque tenent, pars est totius Inanis;
<antiluc. 2.274> Aeris ut pars est aer conclusus in antro.
<antiluc. 2.275> Pars ea secreta est aliis, penitusque remota,
<antiluc. 2.276> Quas aliae claudunt Atomi: ergo partibus extra
<antiluc. 2.277> Se positis constat Vacuum; ergo corporis instar
<antiluc. 2.278> Omnino est: imo si res est, corpus idipsum est.
<antiluc. 2.279> Quidquid enim e multis constabit partibus, illud
<antiluc. 2.280> Corpus erit.  Quod si Vacuum sine partibus esse
<antiluc. 2.281> Dixeris, haud spatium est; spatii nam segmina plura
<antiluc. 2.282> Tota Geometrice distinguit, et id studet unum,
<antiluc. 2.283> Mensuram ut spatio, et respectus mille figuris
<antiluc. 2.284> Inveniat, scindens partes et partibus aequans;
<antiluc. 2.285> Quas tu, si Vacuo tollas, nihil esse fateris:
<antiluc. 2.286> Et, si concedas, etiam fatearis oportet
<antiluc. 2.287> ordine distingui et cunctas constare seorsum.
<antiluc. 2.288> Nam quae Solis habet corpus, non est ea certe
<antiluc. 2.289> Quae Terras, aut Lunam, aliud vel continet astrum:
<antiluc. 2.290> Et quae laeva mihi, non est ea quae mihi nunc est
<antiluc. 2.291> Dextera. Cuique sua est statio et stationis origo,
<antiluc. 2.292> Atque loci causam proprii locus ispse requirit.
<antiluc. 2.293> Quapropter vellem adstrueres, quae causa tot inter
<antiluc. 2.294> Discretas spatii partes, elegerit uni
<antiluc. 2.295> Cuique locum: ut variis variae regionibus omnes.
<antiluc. 2.296> Considant; et finitimis iungantur, et absint
<antiluc. 2.297> Longinquis. In Materia par cernitur ordo;
<antiluc. 2.298> Cuius ego pariter causam abs te aliquando requiram.
<antiluc. 2.299> QUOD si natura talem contendis ubique
<antiluc. 2.300> Partibus esse situm; situs ergo (cerne quid ausis)
<antiluc. 2.301> Non iam ex eventis rerum, natura sed ipsa est:
<antiluc. 2.302> Nec magis a rebus, quam natura ipsa revelli
<antiluc. 2.303> Usque potest.  Falsum hoc demonstrant omnia passim
<antiluc. 2.304> Corpora; demonstrant Atomi, quibus haecce vel illa
<antiluc. 2.305> Nil quod naturae est adimit positura vel addit.
<antiluc. 2.306> At si materia per se pars nulla reposcit
<antiluc. 2.307> Hunc aliumve situm, nativo cur sibi iure
<antiluc. 2.308> Hunc et non alium spatii pars obtinet omnis?
<antiluc. 2.309> Immotas, equidem novi, tuus ille magister
<antiluc. 2.310> Vult Spatii, non Materiae, consistere partes.
<antiluc. 2.311> Vult Spatium per se quale est; at corpora casu
<antiluc. 2.312> Condita per motum, quo semina iuncta cohaerent.
<antiluc. 2.313> At vero gratis haec, et sine vindice, dixit,
<antiluc. 2.314> Ut permulta, vafer; quae nec ratione probavit,
<antiluc. 2.315> Nec sine doctrinae postuisset omittere damno.
<antiluc. 2.316> Tantus eum tenuit delendi Numinis ardor!
<antiluc. 2.317> At Spatium hoc ipso per se non esse revivi,
<antiluc. 2.318> Quod per se non sit quale est: ac proinde roganti
<antiluc. 2.319> Danda mihi ratio est, cur sic ab origine prima
<antiluc. 2.320> Dispositae fuerint partes illius, ut esse
<antiluc. 2.321> Dispositas nunc vis; cur qua mihi dextera nunc est,
<antiluc. 2.322> Non sit laeva. Deum facto qui denegat Orbi,
<antiluc. 2.323> Non habet unde rei possit depromere causam.
<antiluc. 2.324> Quippe aliter poterant Spatii consistere partes.
<antiluc. 2.325> Incolumi Spatio. Modus est: ubicumque fateris
<antiluc. 2.326> Esse modum, certe moderantem hic esse fatendum est.
<antiluc. 2.327> Hinc sequitur Spatium, si quidquam est, esse creatum;
<antiluc. 2.328> Et causae maioris opus, causae omnipotentis.
<antiluc. 2.329> VERUM, ais, ut Numeri sunt fixa elementa, neque ullum
<antiluc. 2.330> Expungi valet, aut innata sede moveri;
<antiluc. 2.331> Sed cui nomen erit septem, sex inter et octo
<antiluc. 2.332> Ex se naturaque sua perstare necesse est:
<antiluc. 2.333> Temporis ut per se suus est quoque partibus ordo;
<antiluc. 2.334> Nec lux hesternam praevertere crastina lucem,
<antiluc. 2.335> Aut hodierna potest: Vacuum sic omne quiescit;
<antiluc. 2.336> Naturaque sua tale est, quale esse videmus.
<antiluc. 2.337> RECTE cum Numero Spatium et cum Tempore confers:
<antiluc. 2.338> Sunt etenim, veluti visum est mihi semper, eodem
<antiluc. 2.339> De genere; aspectus rerum, et mera nomina, non res.
<antiluc. 2.340> At Spatium, tu rem per se stantem esse volebas,
<antiluc. 2.341> Et diversam a Materia penitusque solutam,
<antiluc. 2.342> Immotam, aeternam, cuius penetralia corpus
<antiluc. 2.343> Occupet, atque omni valeat pervadere motu.
<antiluc. 2.344> Quin haec de Numero, quin haec de Tempore dicis?
<antiluc. 2.345> SED Numerus nihil est in se nisi copia rerum,
<antiluc. 2.346> Cui partes individuas, atque ordine certo
<antiluc. 2.347> Compositas damus; ut cernendi regula vera
<antiluc. 2.348> Sit nobis, quoties unum addere saepius uni,
<antiluc. 2.349> Et summas placuit collectas addere summis.
<antiluc. 2.350> At quoniam ille modus res aeque adhibetur ad omnes,
<antiluc. 2.351> Sive ortae iam sint, seu quondam sint oriturae;
<antiluc. 2.352> Creditur esse aliquid, quamvis re sit nihil ipsa.
<antiluc. 2.353> Ingenium huc etenim nostrum delabitur ultro,
<antiluc. 2.354> Communis rerum ut ratio, res esse putetur.
<antiluc. 2.355> Hocce modo spatium tu rem veram esse putasti,
<antiluc. 2.356> Quinimo rem magnam, infiniteque patentem;
<antiluc. 2.357> Corporibus cunctis Spatium quod inesse videres.
<antiluc. 2.358> SIC fugiens ac perpetuo reparabile Tempus,
<antiluc. 2.359> Quo non visa prius veniunt ad luminis auras,
<antiluc. 2.360> Quo monumenta ruunt, populi labuntur et urbes,
<antiluc. 2.361> Dum seipsum renovat, nullaque aetate senescit,
<antiluc. 2.362> Falcigerum fecere Patres, ac prolis edacem
<antiluc. 2.363> Saturnum. Hoc autem rebus distinguere ab ipsis
<antiluc. 2.364> Si cupias, nihil invenies; quanquam omne per horas,
<antiluc. 2.365> Perque dies, anosque et saeclis addita saecla
<antiluc. 2.366> Metimur tempus: nam res distinguimus ipsas,
<antiluc. 2.367> Dum servant illa motum placidamve quietem,
<antiluc. 2.368> Ac non deficiunt. Cum vero semper eandem
<antiluc. 2.369> Participent massam redivivi temporis omnes,
<antiluc. 2.370> Id quod participant, sive una sive seorsum,
<antiluc. 2.371> Aeternum immensumque aliquid per se esse videtur:
<antiluc. 2.372> Ceu grandis rota volvendo quae plurima sursum
<antiluc. 2.373> Extrahit, ac deorsum volvendo plurima trudit:
<antiluc. 2.374> Aut ingens fluvius quo partim littora circum
<antiluc. 2.375> Fecundata nitent, partim corrosa fatiscunt.
<antiluc. 2.376> At si res esset, quando fluxae illius omnes
<antiluc. 2.377> Particulae pereunt simul ac venere, nec una
<antiluc. 2.378> Stant unquam, ast abigunt sese excluduntque vicissim
<antiluc. 2.379> Certe, quod refugis, semper collapsa rediret.
<antiluc. 2.380> Ex nihilo; in nihilum semper collapsa rediret.
<antiluc. 2.381> Quod nimis a recta quoniam ratione vagatur,
<antiluc. 2.382> Hoc etiam atque etiam teneas, nihil esse reapse
<antiluc. 2.383> temporis atque Loci spatium quodcumque vocamus;
<antiluc. 2.384> Sed tantum in nostra consistere mente, merosque
<antiluc. 2.385> Ingenii, quorum Natura est inscia, partus,
<antiluc. 2.386> Si res nulla foret, nec tempus, nec locus esset.
<antiluc. 2.387> Tempus uti mutabilium constantia rerum est;
<antiluc. 2.388> Impenetrabilium locus est distantia rerum.
<antiluc. 2.389> Sed nihil a rebus differt distantia rerum;
<antiluc. 2.390> Ut nihil a rebus rerum constantia differt.
<antiluc. 2.391> AT cuiusque rei locus a re discrepat ipsa,
<antiluc. 2.392> Continuo dices: nam corpus tollere promtum est
<antiluc. 2.393> Interea remanente loco qui corpus habebat.
<antiluc. 2.394> Nequaquam. Verum idcirco remanere videtur
<antiluc. 2.395> Corporis ablati locus is, quia quae prius illud
<antiluc. 2.396> Cingebant, illo non sunt abeunte remota.
<antiluc. 2.397> Verus at ipse locus, spatium seu corporis ipsum
<antiluc. 2.398> Non mansit, fugiente simul cum corpore fugit.
<antiluc. 2.399> Si locus interdum re sumitur absque locata,
<antiluc. 2.400> Tunc intelligitur tantum vicinia rerum,
<antiluc. 2.401> Quae perstant in circuitu; ceu fluminis alveus
<antiluc. 2.402> Decurrentis agros inter ripasque manentes.
<antiluc. 2.403> Sic vagina locus gladii, craterque liquoris
<antiluc. 2.404> Dicitur. Atque adeo vox est, qua nempe solemus
<antiluc. 2.405> Declarare situs rerum; atque ubi quaeque sit, illic
<antiluc. 2.406> Non simul esse aliam. Sed frustra quaeritur, an sit
<antiluc. 2.407> Ambitus ipsarum rerum locus; an cava forsan
<antiluc. 2.408> Illa superficies, quae corporis extima tangit;
<antiluc. 2.409> Aut intermedium quiddam sine nomine vanum:
<antiluc. 2.410> Res est ipsa, sua quae circumscripta figura est.
<antiluc. 2.411> SED quoties Vacuum a natura corporis omni
<antiluc. 2.412> Secernis, corpus pariter facis; addere possem
<antiluc. 2.413> Et solium, quam vis vanum ac penetrabile dicas.
<antiluc. 2.414> Nam tibi sexcentas Atomos aut collige plures,
<antiluc. 2.415> Quas ita disponas ut conglomerentur in orbem,
<antiluc. 2.416> Atque locum in medio vacuum teretemque relinquant;
<antiluc. 2.417> Quales, conflictu pluviae labentis in undam,
<antiluc. 2.418> Cernimus attolli tenues super aequore bullas:
<antiluc. 2.419> Cum sphaerae in faciem clausum hoc consistat Inane,
<antiluc. 2.420> Quolibet a puncto deduci linea recta
<antiluc. 2.421> E regione potest ad punctum quodlibet; ergo
<antiluc. 2.422> Per centrum toties transibit, et angulus inde
<antiluc. 2.423> Plurimus existet. Metiri sic licet una
<antiluc. 2.424> Cum solido vacuum; longe, late atque profunde
<antiluc. 2.425> Extensum invenies, propriaque insigne figura,
<antiluc. 2.426> Qualem Atomi dederint quibus est circum undique cinctum:
<antiluc. 2.427> Area quadrati velut est quadrata; rotundus
<antiluc. 2.428> Ut quoque sit positus liquor in cratere rotundo:
<antiluc. 2.429> Ergo corpus erit. Nam quoquoversus habebit
<antiluc. 2.430> Dividui naturam, et corporis appendices.
<antiluc. 2.431> Nempe tibi radios in eo signare licebit
<antiluc. 2.432> Atque superficies, et sphaeram sequare cylindro.
<antiluc. 2.433> Quidquid Cartesius, Bernullus, Leibnitiusque
<antiluc. 2.434> Tradiderint, post Hippocratem Euclidemque magistros,
<antiluc. 2.435> Quaeque Syracusia sunt demonstrata Mathesi;
<antiluc. 2.436> Haec eadem ostendes illic, et certa probabis.
<antiluc. 2.437> Ac velut innumeras condenso in marmore constat,
<antiluc. 2.438> Permixtasque simul rerum omnium inesse figuras,
<antiluc. 2.439> Quae scalpro educi possunt oculisque videri,
<antiluc. 2.440> Saxea sustulerit quoties velamina ferro
<antiluc. 2.441> Docta secare manus lapidem ac rescindere gibbos:
<antiluc. 2.442> Haud aliter Spatii moles, quam dicis inanem,
<antiluc. 2.443> Continet in gremio rerum simulacra, tametsi
<antiluc. 2.444> Tantum oculis animi, non corporis innotescant.
<antiluc. 2.445> IMO, particulas ut Materia esse probabo
<antiluc. 2.446> Dividuas, Spatii tales fatearis oportet.
<antiluc. 2.447> In Spatio pars nulla potest sic parvula fingi,
<antiluc. 2.448> Quae non vicinas, quibus undique cingitur, omnes
<antiluc. 2.449> Contingat: dextram tangit simul atque sinistram;
<antiluc. 2.450> Inter utramque iacet media, et discludit utramque.
<antiluc. 2.451> Ergo ni cunctas libeat confundere, duplex
<antiluc. 2.452> Praebet utrique latus, superis quoque praebet et imis:
<antiluc. 2.453> Quotquot in circuitu socias habet, ecce tot illi
<antiluc. 2.454> Sunt latera. Hoc vero stupeas: quot inesse minutae
<antiluc. 2.455> Particulae Spatii partes tibi forte videntur?
<antiluc. 2.456> Innumerae. Centro fingas Telluris ab imo
<antiluc. 2.457> Filum aere aut ferro directum ad sidera duci
<antiluc. 2.458> Per medium Solis corpus, paulumque moveri
<antiluc. 2.459> Sic, ut summus apex Atomo non amplius una
<antiluc. 2.460> Excurrat (Spatii minimas hoc nomine dicam
<antiluc. 2.461> Particulas) motu hoc pars omnis concita fili
<antiluc. 2.462> Quam longe extensum est, at non aequalibus ibit
<antiluc. 2.463> Momentis; etenim velox minus inde futura est,
<antiluc. 2.464> Quo magis est centro Terrae motusque propinqua;
<antiluc. 2.465> Et multo breviora quidem sub corpore Solis,
<antiluc. 2.466> Quam supra Solem spatia explebuntur, et infra
<antiluc. 2.467> Decrescent semper, fientque minora gradatim:
<antiluc. 2.468> Et tandem minima in Telluris partibus imis.
<antiluc. 2.469> En! tot habet partes Atomus peragrata superne,
<antiluc. 2.470> Quot sunt illa viae toto discrimina filo.
<antiluc. 2.471> Quid? si nullus erit finis, tantumque minutam
<antiluc. 2.472> Produces fili seriem, quantam esse putabis
<antiluc. 2.473> Vim Spatii; qui limes erit, quae pausa secandi?
<antiluc. 2.474> Materiem a Spatio quis iam discernere possit?
<antiluc. 2.475> IMPENETRABILITAS, inquis, quam corpora servant,
<antiluc. 2.476> In Vacuo non est. Imo est; eademque profecto.
<antiluc. 2.477> Confundi partes Vacui non posse fateris;
<antiluc. 2.478> Nam si confundas, punctum redigentur in unum,
<antiluc. 2.479> Extensique nihil, spatii nihil inde futurum est:
<antiluc. 2.480> Non possunt igitur se se penetrare vicissim
<antiluc. 2.481> Corporibus penetrantur, ais.  Penetrantur Inani
<antiluc. 2.482> Corpora; num dices ideo penetrabile corpus?
<antiluc. 2.483> Quidquid habet certo seiunctas ordine partes,
<antiluc. 2.484> Quarum aliae distent aliis, quantumlibet illud
<antiluc. 2.485> Alterius res naturae pervadere possit,
<antiluc. 2.486> Impenetrabilibus compingitur ex elementis.
<antiluc. 2.487> Quare pro nihilo Spatium, aut pro corpore sumas.
<antiluc. 2.488> ET certe Spatium nihil est, nisi corporis ipsa
<antiluc. 2.489> Mensura. In rebus quamvis nullum esset Inane,
<antiluc. 2.490> Materies constare tamen, te iudice, posset:
<antiluc. 2.491> Nam sunt natura duplices, quarum utraque per se
<antiluc. 2.492> At Spatio sine Materies constare nequiret:
<antiluc. 2.493> Per se se quia Materies extenditur omnis;
<antiluc. 2.494> Et Spatium res omnis habet, quae extenditur. Illud
<antiluc. 2.495> Non habet a Vacuo, quod constet partibus aeque
<antiluc. 2.496> Impenetrabilibus: Spatium ergo possidet in se
<antiluc. 2.497> Materies aliud Vacuo; quodque ipsa teneret
<antiluc. 2.498> Per se, vique sua, sublato prorsus Inani.
<antiluc. 2.499> Si vero praeter spatium, quo praedita semper
<antiluc. 2.500> Materia est, aliud iungas quod inane vocabis;
<antiluc. 2.501> Iam duo sunt spatia. Alterutrum excludatur oportet:
<antiluc. 2.502> Nam frustra venit, et res est temere addita rebus;
<antiluc. 2.503> ex qua Materiem si quis tibi diceret ortam,
<antiluc. 2.504> Protinus, e nihilo quia tunc foret orta, negares.
<antiluc. 2.505> Si vis exemplo dignoscere quid sit Inane,
<antiluc. 2.506> Aspice mensuram fugitivi temporis albo
<antiluc. 2.507> Pariete signatam; pictis ubi ductibus horae
<antiluc. 2.508> Nigrescunt, et iusta per intervalla notantur.
<antiluc. 2.509> Cernis ut adverso conspersam lumine Solis
<antiluc. 2.510> Planitiem gradiens porrectae cuspidis umbra
<antiluc. 2.511> Percurrat: credas ferro descendere opaco
<antiluc. 2.512> Fusci aliquid ferro simile, obscurumque colorem.
<antiluc. 2.513> umbra tamen nihil est, mera tantum absentia lucis,
<antiluc. 2.514> Quam recta venientem illas acus obvia partes
<antiluc. 2.515> Parietis illustrare vetat, quibus imminet: unde
<antiluc. 2.516> Parva sit eclipsis, metus nota certa diurni.
<antiluc. 2.517> SED nisi sit Spatium et distinctum a Corpore, dices,
<antiluc. 2.518> Regula mensurae nulla est; nequae corporis unquam
<antiluc. 2.519> Indubitata potest moles alicuius haberi:
<antiluc. 2.520> Et, si revera fixum atque immobile non est,
<antiluc. 2.521> Exemplar vera iam deficit omne quietis,
<antiluc. 2.522> Quicum collatus queat innotescere motus.
<antiluc. 2.523> Nulla capi poterit distantia certa locorum:
<antiluc. 2.524> Mutabuntur enim semper; nec terminus ille
<antiluc. 2.525> A quo discedunt quae corpora cunque moventur,
<antiluc. 2.526> Certo apparebit, veluti nec terminus alter
<antiluc. 2.527> Ad quem perveniunt. Id ineluctabile ducis,
<antiluc. 2.528> O Quinti, vanum tamen est, paucisque refellam.
<antiluc. 2.529> Corporibus cunctis tu certam adscribere molem
<antiluc. 2.530> Tentares frustra. Quae nobis parva videntur,
<antiluc. 2.531> Convexo transpecta vitro maiora patescunt;
<antiluc. 2.532> Visa Microscopio crescunt iterumque iterumque:
<antiluc. 2.533> Linea fit digitus, vel pes, prout vitra secantur.
<antiluc. 2.534> Unum etiam in Caelo fidus persaepe videre est,
<antiluc. 2.535> Quod Telescopio duplex reperitur:
<antiluc. 2.536> et ambo sidera caeruleus distincte segregat aether.
<antiluc. 2.537> Miscuerat Stellas distantia corpus in unum,
<antiluc. 2.538> Miscuerat pariter spatium. Prospectus ut omnes
<antiluc. 2.539> Contrahit effigies rerum aut producit, eodem
<antiluc. 2.540> Omnino ritu spatii simulacra. Quid ergo
<antiluc. 2.541> Mensuram Spatio tentas adscribere certam,
<antiluc. 2.542> Quae nec materiae est? Metiri sensile corpus
<antiluc. 2.543> Per spatium, res est insulsi plena laboris.
<antiluc. 2.544> Qui magnum in se se aut parvum quaesiverit, erat
<antiluc. 2.545> Inveniat certe nusquam, nisi conferat una
<antiluc. 2.546> Cum spatio spatium, corpus cum corpore; maius
<antiluc. 2.547> Tunc demum atque minus liquido reperire licebit.
<antiluc. 2.548> Haud aliter varii per concita corpora motus
<antiluc. 2.549> Ut dignoscantur, nulla ratione necesse est
<antiluc. 2.550> Fixas in Mundo et stabiles consistere metas;
<antiluc. 2.551> At satis est poni sola vi mentis, et illa
<antiluc. 2.552> Non mutare locum inter se, quae proxima circum
<antiluc. 2.553> Versantur; licet ipsa locum simul omnia mutent.
<antiluc. 2.554> Ambulat in navi puppim proramque vicissim
<antiluc. 2.555> nauta petens; gressus totidem similesque profecto
<antiluc. 2.556> Sunt, seu navis eat propulsa faventibus austris,
<antiluc. 2.557> Seu maneat deses, seu convertatur in orbem.
<antiluc. 2.558> Ad navim referas gressus; sunt unius omnes
<antiluc. 2.559> Mensurae, pariter procedunt ordine recto:
<antiluc. 2.560> Ad pelagus referas; nunc retrogradi esse videntur.
<antiluc. 2.561> Nunc et producti, nunc retrogradi esse videntur.
<antiluc. 2.562> Quod si praeterea Terram tu rere moveri,
<antiluc. 2.563> Tunc alias illis mensuras atque figuras
<antiluc. 2.564> Attribues. Verum sine tot respectibus, illos,
<antiluc. 2.565> Quales nauta creat, tales cognoscere promtum est.
<antiluc. 2.566> nil igitur Spatium refert immobile poni.
<antiluc. 2.567> IAM tibi compertum est, quid Inanis nomine tandem
<antiluc. 2.568> Signetur: nempe est absentia corporis omnis,
<antiluc. 2.569> Quam sibi Phantasiae fingit fallacia nostrae;
<antiluc. 2.570> Mens quoties non rem, sed rerum prorsus inanes
<antiluc. 2.571> Contemplata modos, una in ratione moratur
<antiluc. 2.572> Extensi; non extensum considerat ipsum:
<antiluc. 2.573> Haud secus ac numeros, et sensim labile tempus;
<antiluc. 2.574> Queis non ulla viget natura, nec ulla subest res.
<antiluc. 2.575> Inde receptaculum cunctis existimat ultro
<antiluc. 2.576> Corporibus commune dari, quia perspicit, illic
<antiluc. 2.577> Nunc ubi corpus adest, aliud potuisse reponi.
<antiluc. 2.578> Nimirum illud ubi secretum a corpore quovis
<antiluc. 2.579> Immotumque putat, dum corpora cuncta moventur:
<antiluc. 2.580> Tanquam debuerit Fabricator strenuus Orbis
<antiluc. 2.581> Quaerere ponendis loca primum commoda rebus,
<antiluc. 2.582> Et statuenda prius fuerit rerum area, quam res.
<antiluc. 2.583> Hoc molitur opus sibi mens, hoc astruit Orbi:
<antiluc. 2.584> Nec rerum locus a rebus mage discrepat, ipsa
<antiluc. 2.585> Quam moles. Suus ergo sibi sunt corpora fundus:
<antiluc. 2.586> Respectus, non res Spatium est. Sic annulus omnis
<antiluc. 2.587> Possidet in medio proprium atque immobile centrum,
<antiluc. 2.588> Semper idem, semper medium, quocunque feratur.
<antiluc. 2.589> Quid vero est centrum hoc? An res est priva, quiescens,
<antiluc. 2.590> Per se stans? Minime. Locus est, quo ducere ab ora
<antiluc. 2.591> Si lubeat radios, aequales esse videbis.
<antiluc. 2.592> Talibus e loculis Spatium immortale, quietum
<antiluc. 2.593> Conflatur. Sunt haec Vacui fictitia membra.
<antiluc. 2.594> Commentum est igitur, quod tanti fucis, Inane,
<antiluc. 2.595> Magnificumque nihil: quo dum sua corpora doctor
<antiluc. 2.596> Atticus infercit, fieri qui posse negabat
<antiluc. 2.597> Ex nihilo quidquam, nugacibus implet
<antiluc. 2.598> Omnia: dumque Atomis Vacuum immiscere laborat,
<antiluc. 2.599> Immiscet nihil, ac nolens facit omnia plena.
<antiluc. 2.600> SUNT qui Materia Spatium discludere certant,
<antiluc. 2.601> Quanquam utriusque Deum ingenue causam esse fatentur.
<antiluc. 2.602> Miror ergo illusos Epicuri fraude, dolosus
<antiluc. 2.603> Qui Vacuum instituit, Vacuo ne causa daretur;
<antiluc. 2.604> Et, quibus esse probat Spatium, probat esse necessum.
<antiluc. 2.605> Dicit enim: Spatium omne deus si quando creasset
<antiluc. 2.606> E nihilo, partem in nihilum dimittere posset,
<antiluc. 2.607> Stantibus interea reliquis; hoc denique facto,
<antiluc. 2.608> Accidet in Vacuo Vacuum, et fodietur Inane.
<antiluc. 2.609> At vero Spatii quae pars destructa putatur,
<antiluc. 2.610> Non periit: siquidem plane una eademque remansit
<antiluc. 2.611> Servatas inter Spatii distantia partes
<antiluc. 2.612> Quae prius, atque ideo Spatium: quod proinde reverti
<antiluc. 2.613> Si nequit in nihilum, e nihilo prodire nequivit.
<antiluc. 2.614> Sic dum tu Vacuum, pellax Epicure, tueris,
<antiluc. 2.615> Esse negas Vacuo causam; gaudesque malignus,
<antiluc. 2.616> Omnem operam Divis adimendo, tollere Divos.
<antiluc. 2.617> Tunc adeo dignus quem tantum Numinis hostem
<antiluc. 2.618> Gassendi ingenium solers, multique recentes,
<antiluc. 2.619> Pectore qui casto Numen coluere, sequantur:
<antiluc. 2.620> ATTAMEN obiiciunt: si iam Deus aera vellet
<antiluc. 2.621> (Velle potest) huius cellae evanescere totum
<antiluc. 2.622> Protinus, ac nihilo, cella sed sospite, reddi;
<antiluc. 2.623> Nonne locus cellae interior superesset inanis?
<antiluc. 2.624> Nequaquam. Spatii nam si penetrabilis aeque
<antiluc. 2.625> Ac pleni Deus est opifex, disperdere corpus
<antiluc. 2.626> Ut potis est, potis est etiam disperdere Inane.
<antiluc. 2.627> Destruat: en! vobis vestra haec obiecta repono:
<antiluc. 2.628> Quid de parietibus fiet? quodcumque futurum est
<antiluc. 2.629> Aere sublato, id sublato fiet Inani.
<antiluc. 2.630> Propterea, qui nunc aer disterminat oras,
<antiluc. 2.631> Si totus pereat suffecto corpore nullo,
<antiluc. 2.632> Tunc Spatium quod erat iam non erit amplius, etsi
<antiluc. 2.633> Fingitis esse super; sed cum pereunte peribit
<antiluc. 2.634> Corpore consumptum; ut consumpta re numerata,
<antiluc. 2.635> Nemo est qui numerum dicat superesse. Quid ergo
<antiluc. 2.636> Oras intererit? Nihil, inquam; atque hoc Nihil ipsum
<antiluc. 2.637> Quod foret, absumente Deo Spatium illud inane.
<antiluc. 2.638> Verum orae non se tangent, hic Lockius instat;
<antiluc. 2.639> Dividet oppositas eadem distantia moles
<antiluc. 2.640> Quae prius: immotas etenim persistere dictum est.
<antiluc. 2.641> Ast etiam id dederat, Spatium ipsum posse revelli:
<antiluc. 2.642> Si Spatium non intererit, nihil amplius ergo
<antiluc. 2.643> Intererit. Dices; nihil hoc Vacuum esse futurum.
<antiluc. 2.644> Aut igitur Vacuum penitus nihil esse fateris;
<antiluc. 2.645> Aut si vis aliquid, simul et dabis esse necessum.
<antiluc. 2.646> Ergo vel Spatium tolli non posse Supremi
<antiluc. 2.647> Numinis arbitrio vult Lockius, atque Epicuro
<antiluc. 2.648> Consentit, paribusque volens prosternitur armis;
<antiluc. 2.649> Vel, si consentit nobis, temere ista docebat.
<antiluc. 2.650> NEC tibi propterea, vano hoc phantasmate pulso
<antiluc. 2.651> Funditus, hinc aegre videantur posse moveri
<antiluc. 2.652> Corpora. Nam liquidi semel, in quo cuncta moventur,
<antiluc. 2.653> Si bene naturam perspexeris, ilicet omnis
<antiluc. 2.654> Ante oculos motus ratio manifesta patebit.
<antiluc. 2.655> Quippe volubilibus liquentia corpora constant
<antiluc. 2.656> Partibus, ac tersa circumundique fronte politis.
<antiluc. 2.657> Nullaque, vel certe minima est, quae vinciat illas,
<antiluc. 2.658> Copula; sed leves praeterlabuntur eundo:
<antiluc. 2.659> Lubrica quandoquidem latera, ac detrita volutant.
<antiluc. 2.660> Altera Materies liquidis subtilior ipsis
<antiluc. 2.661> Intervalla tenet, citus ac diffusilis aether.
<antiluc. 2.662> Sit nunc te monstrare satis: celebrabere quondam
<antiluc. 2.663> Fusius, o nostra toties dicenda Camena,
<antiluc. 2.664> Vivida Materies; qua permanante geruntur,
<antiluc. 2.665> Late convexo quae fiunt omnia Mundo.
<antiluc. 2.666> Hac perfusa, simul magis ac magis undique fluxa
<antiluc. 2.667> Corpora redduntur, flectique et cedere promota;
<antiluc. 2.668> Cum levibus primum fuerint exercita plagis.
<antiluc. 2.669> Illinc mobilitas in partibus. Ast ubi mersum
<antiluc. 2.670> Quodlibet in fluido corpus transfertur ab una
<antiluc. 2.671> Sede aliam versus, simul hanc ut deserit, illam
<antiluc. 2.672> Occupat; et puncto fit utrumque in temporis uno,
<antiluc. 2.673> REM res dum pellit, quaeris quo pulsa recedat:
<antiluc. 2.674> Huc ubi erant aliae quas expulit ipsa vicissim:
<antiluc. 2.675> Hae quoque propulsant alias, istaeque recedunt
<antiluc. 2.676> Huc ubi erat pellens, aut illi proxima. Qualis
<antiluc. 2.677> Dum stabilem circum rota fervida volvitur axem,
<antiluc. 2.678> Trochlea seu fluxos effundit stridula funes,
<antiluc. 2.679> Pars partem sequitur Vacuo sine; nec prior ulla est,
<antiluc. 2.680> Quam non posterior iunctim premat, inque sequatur.
<antiluc. 2.681> Non alia est liquidis ratio, seriesque movendis.
<antiluc. 2.682> Nam licet haud ea sit constantia partibus, atque
<antiluc. 2.683> Intestina quies, duro quae corpore perstat;
<antiluc. 2.684> Nulla tamen sine finitima tangente profecto est,
<antiluc. 2.685> Aut hac, aut illa, qua praetereunte teratur.
<antiluc. 2.686> Nec cessant in perpetuo contagia motu.
<antiluc. 2.687> Principiis in solido situs unus et idem
<antiluc. 2.688> Permanet; in fluido mutabilis et vagus errat:
<antiluc. 2.689> Haec genera inter se haud alio discrimine pugnant.
<antiluc. 2.690> ASPICE, ut erecto stet lympha inclusa canali,
<antiluc. 2.691> Quam subtus retinent postes. Si quando reclusis
<antiluc. 2.692> Laxetur valvis, subito fluit acta suopte
<antiluc. 2.693> Pondere praecipitans. At non erumpit ab imo,
<antiluc. 2.694> Quin delapsa simul tantum decrescat ab alto
<antiluc. 2.695> Vertice, descendatque humentis massa cylindri.
<antiluc. 2.696> Aeris huic autem propius coniuncta columna,
<antiluc. 2.697> Quam sibi cedentem proporro sublevat humor,
<antiluc. 2.698> Tollitur adscendens iuxta, seque ipsa relictum
<antiluc. 2.699> Deprimit in Spatium, quo decidit unda residens,
<antiluc. 2.700> Non intermisso contactu: seque vicissim
<antiluc. 2.701> Et latices infra supplent, et desuper aurae.
<antiluc. 2.702> SIC pulso semper locus est, Spatiumque liquori,
<antiluc. 2.703> Quo se se, prisca eiectus statione, receptet.
<antiluc. 2.704> Nec momentum horae est, quo non sit tota relicti
<antiluc. 2.705> Area plena loci: quia non succedere cessant
<antiluc. 2.706> Contiguae partes, quas corpus mobile trudit.
<antiluc. 2.707> hoc pacto baculum si propulsaveris una
<antiluc. 2.708> Parte movens, ibit simili pars altera gressu.
<antiluc. 2.709> Haud aliter funis longe porrectus, ab uno
<antiluc. 2.710> Si capite excutitur, paulatim subsilit omnis,
<antiluc. 2.711> Et flexu curvos imitatur mobilis angues.
<antiluc. 2.712> Contortusque chalybs iugi vertigine thecam
<antiluc. 2.713> Exagitat; duplici suspensam cardine cogit
<antiluc. 2.714> Circumagi presso latere intus, et omnia iunctim
<antiluc. 2.715> Instrumenta movet; quia stricte cuncta coharent:
<antiluc. 2.716> Unde fit impulsus nunquam discissa propago.
<antiluc. 2.717> Iam quae de toto liquidorum corpore dixi,
<antiluc. 2.718> Haec de principiis liquidorum intellige et ipsis.
<antiluc. 2.719> NOVI equidem, quicumque volunt ( in verba magistri
<antiluc. 2.720> Nam iurant) primas per se consistere partes
<antiluc. 2.721> Materiae solidas, immortalisque figurae,
<antiluc. 2.722> Et tamen absimiles, velut ipse Lucretius, illos
<antiluc. 2.723> Nec solidi motum in fluido, nec particularum
<antiluc. 2.724> Inter se fluidi, quamvis tenuissima quaeque
<antiluc. 2.725> Ponatur, quovis animi comprendere nisu;
<antiluc. 2.726> Ni Vacuum fingant. Namque omnia corpora condunt
<antiluc. 2.727> Talibus ex Atomis, quae, dum in diversa vagantur,
<antiluc. 2.728> Destitui spatio nequeant; semperque necesse est,
<antiluc. 2.729> ut variae linquant varia intervalla figurae,
<antiluc. 2.730> Corpus ubi nullum est, aiunt. Quod linquitur ergo
<antiluc. 2.731> et vacat, hoc nihilum dici, Spatiumve, locumve
<antiluc. 2.732> Non refert; satis est linqui, penitusque vacare.
<antiluc. 2.733> HAUD mirum, e falso si plurima falsa sequantur.
<antiluc. 2.734> Sed, quod Materiae naturam hanc, sive figuras
<antiluc. 2.735> Attinet (in quo uno totum fundatur Inane)
<antiluc. 2.736> id non reiicio tantum, ingeniique dolosi
<antiluc. 2.737> Commentum affirmo: faciam, convictus ut ipse
<antiluc. 2.738> reiicias: ubi nempe Atomos, et corporis ortum
<antiluc. 2.739> Exsequar. Interea, quid sit purissimus Aether,
<antiluc. 2.740> Quoque modo partes liquidorum interfluat, audi.
<antiluc. 2.741> Huius particulae non simplicitate rigentes
<antiluc. 2.742> Aeterna, non duritiae, velut ante putabas,
<antiluc. 2.743> Unius aut formae semper molisque tenaces;
<antiluc. 2.744> At levitate sua, motusque labore perennis
<antiluc. 2.745> Dividuae, frangi faciles, iterumque coire,
<antiluc. 2.746> Et quocumque loco quamcumque capessere formam,
<antiluc. 2.747> Non ullo quamvis interpugantur Inani,
<antiluc. 2.748> Usque valent omnes penetrando implere lacunas;
<antiluc. 2.749> Quin-imo impediunt ne possint esse lacunae.
<antiluc. 2.750> CEU globulos una si quis congessit eburnos,
<antiluc. 2.751> Semina triticea, aut chalybis ramenta vel aris,
<antiluc. 2.752> Interiecta videt loca passim tenuia, quo non
<antiluc. 2.753> Est rigidis aditus; verum facile influet omnis
<antiluc. 2.754> Iniectus liquor, atque sinus penetrabit hiantes.
<antiluc. 2.755> Ast horum angellis non se insinuaret acutis,
<antiluc. 2.756> Si formam globuli servarent prima liquoris
<antiluc. 2.757> Semina; sed iaculi se se in pungentis acumen
<antiluc. 2.758> Producunt, modulos et componuntur ad omnes:
<antiluc. 2.759> Flexibilis quasi cera cavo compressa sigillo.
<antiluc. 2.760> Sic ubi Graiugenum vestigia docta secuti
<antiluc. 2.761> Sculptores altis excudunt aenea signa
<antiluc. 2.762> Porticibus, simulacra solent effingere primum
<antiluc. 2.763> In gypso, ceraque linunt; hinc tota madentis
<antiluc. 2.764> Argillae massa tumulant; sparsimque relicto
<antiluc. 2.765> Tramite perfundunt liquefacti fonte metalli:
<antiluc. 2.766> Cera fluit; sequitur fugientem torridus humor;
<antiluc. 2.767> Et frontem Alcidae, nervosaque membra capessit.
<antiluc. 2.768> ERGO vices Vacui peragit subtilis abunde
<antiluc. 2.769> Materies: quae dum spatiis se accommodat aequis
<antiluc. 2.770> Aspera particularum inter, facilique recessu
<antiluc. 2.771> Pulsanti minus obstat, idem est ac si nihil obstet:
<antiluc. 2.772> Quidquid enim minimum est, nihili tandem instar habetur.
<antiluc. 2.773> Illapsis adeo saxis licet unda resistat,
<antiluc. 2.774> Attamen illa cadunt; quoniam minus unda resistit,
<antiluc. 2.775> Quam premitur. Sic cedit aquis labentibus aer,
<antiluc. 2.776> Quas paulum repulit. Sic nunquam praepedit aether
<antiluc. 2.777> Aera, quin deorsum tendat, ventisque feratur.
<antiluc. 2.778> AT si totum, inquis, plenum est et Inane negatur.
<antiluc. 2.779> In cubiculo pede Materiae subtilis erit vis
<antiluc. 2.780> Non minor obsistens fodienti sive secanti,
<antiluc. 2.781> (Omnis Materies propria nam mole resistit)
<antiluc. 2.782> In pede quam cubico lapidis, plumbive, vel auri.
<antiluc. 2.783> Falleris, o Quinti: neque enim, quod forte putabas,
<antiluc. 2.784> Per vim Materiae propriam memorata resistunt;
<antiluc. 2.785> Sed per contextum, qui partes iungit in illis.
<antiluc. 2.786> Materies, ut iners, haud per se motibus obstat:
<antiluc. 2.787> Tantum ex affrictu et vinclis plexuque tenaci,
<antiluc. 2.788> Aut contra posito motu in diversa ferente.
<antiluc. 2.789> Nimirum vim vi potis est opponere nullam:
<antiluc. 2.790> Motibus apta quidem sumendis, apta quieti;
<antiluc. 2.791> Sed nec sponte petens motum, nec sponte quietem.
<antiluc. 2.792> PERVIA sint igitur quod quaedam corpora, vel non,
<antiluc. 2.793> Quod suffurentur motum, sensimque retardent,
<antiluc. 2.794> Aut cito restinguant absorptum, ac denique tollant,
<antiluc. 2.795> Hoc elementorum non vis, non summa, sed unus
<antiluc. 2.796> Efficit ille modus, quo sunt elementa soluta,
<antiluc. 2.797> Vel connexa simul; quo sunt abrasa, vel hirta.
<antiluc. 2.798> Est in aqua plus materiae quam in corpore ligni;
<antiluc. 2.799> At digito penetrabis aquam, non ligna: Metallis
<antiluc. 2.800> Est aditus facilis, quando sunt igne liquata.
<antiluc. 2.801> Demonstrat pondus propriae quantum insit in illis
<antiluc. 2.802> Materiae: sic Mercurio subtilior aer,
<antiluc. 2.803> Aeriis aether longe subtilior auris;
<antiluc. 2.804> Nec moles constans elementorum aethere in ipso,
<antiluc. 2.805> Cuius particulae magis ac magis attenuantur.
<antiluc. 2.806> Hoc unum teneas animo, passim esse liquores
<antiluc. 2.807> Immersos aliis alios, unaque fluentes;
<antiluc. 2.808> Atque alios aliis textos subtilius; et qui
<antiluc. 2.809> Prae cunctis longe tenuissimus esse videtur,
<antiluc. 2.810> Posse iterum minimo causae advenientis ab ictu
<antiluc. 2.811> Comminui magis atque magis, semperque resolvi.
<antiluc. 2.812> PLENUM igitur motus rapidos aliquando morari
<antiluc. 2.813> Et variare potest, et detorquere refractos,
<antiluc. 2.814> Dividere, inque aliam ex alia transfundere partem,
<antiluc. 2.815> Non penitus prohibere: imo per corpora servat,
<antiluc. 2.816> Et regit, ut socio coalescant plurima nexu;
<antiluc. 2.817> Quod puro in Vacuo nunquam sperare liceret.
<antiluc. 2.818> Corporum enim partes medium per Inane soluta
<antiluc. 2.819> Nescirent servare fidem, iamque agmine rupto
<antiluc. 2.820> Diversae hac illac fugient, et in ordia prima
<antiluc. 2.821> Dilabentur, uti pulvis proiectus in auras.
<antiluc. 2.822> Nam nisi corporibus stipentur corpora, eorum
<antiluc. 2.823> Partibus haud teneant nexas sua vincula partes,
<antiluc. 2.824> singula laxa fluant. Quod sint plena omnia, rebus
<antiluc. 2.825> Hinc sua durities: dura quae mole cohaerent,
<antiluc. 2.826> undique, ceu pleno Mundi cratere, premuntur.
<antiluc. 2.827> Hoc adeo certis promtum est deprendere signis.
<antiluc. 2.828> Dimidios pulchre levati marmoris orbes
<antiluc. 2.829> Si lapsu opposito, ne furtim interfluat aer,
<antiluc. 2.830> Apte inter se se iungas, iam nulla virum vis
<antiluc. 2.831> Diversos poterit iunctos divellere nisu:
<antiluc. 2.832> Hos etenim pressu valido densata coercet
<antiluc. 2.833> Materies, firmisque tenet complexa catenis.
<antiluc. 2.834> Hinc quoque difficili discinditur unda natatu,
<antiluc. 2.835> Atque obluctantes vix vi propulsa lacertos
<antiluc. 2.836> Certamen reprimit, pectusque fatigat anhelum,
<antiluc. 2.837> Et, quasi discidium metuens, findentibus obstat.
<antiluc. 2.838> Vimineam pariter virgam si forte coruscas,
<antiluc. 2.839> Illam incurvari modo lentarique videbis,
<antiluc. 2.840> Tum strident aurae tenues, tum sibilat aer;
<antiluc. 2.841> Unde repulsari pleno liquet aere virgam.
<antiluc. 2.842> Sic etiam, tonitru nubes quatiente fragosas,
<antiluc. 2.843> Praevertit fulgur strepitum; quia pervolat ignis
<antiluc. 2.844> Ocior, aeriae sed nostris auribus undae
<antiluc. 2.845> Tardos important loca per conferta sonores.
<antiluc. 2.846> DENIQUE cur se se parvo clinamine flectit,
<antiluc. 2.847> Quae venit aetherias a sidere missa per auras
<antiluc. 2.848> Lux oculis, etsi, quantum in se est, recta feratur?
<antiluc. 2.849> Nempe abrumpit iter, radiosque intrata refringit
<antiluc. 2.850> Quae medio coelum terrasque interluit aestu
<antiluc. 2.851> Materies diversa, magisque minusque resistens;
<antiluc. 2.852> Ac lucem exiguis amfractibus ire parumper
<antiluc. 2.853> Detortam cogit: sed non detorta meatus
<antiluc. 2.854> Per vacuos, nihil est ubi quod detorqueat, iret.
<antiluc. 2.855> Quippe moras nectunt, quamvis liquentia, passim
<antiluc. 2.856> Corpora, circuitum propter, quo mutua se se
<antiluc. 2.857> Excipiunt, sedes et commutare iubentur:
<antiluc. 2.858> Quod non accideret, si quovis impete fractus,
<antiluc. 2.859> Et qua percutitur liquor, illa parte dehiscens,
<antiluc. 2.860> Obiicibusque vacans, venas aperiret inanes.
<antiluc. 2.861> Ergo stant pleno, sunt quanquam libera, Mundo
<antiluc. 2.862> Corpora; quae laxe in vacuo si sparsa natarent,
<antiluc. 2.863> Diffluerent passim; nec certo foedere possent
<antiluc. 2.864> Accipere, acceptosque aliis transmittere motus.
<antiluc. 2.865> PROPTEREA miror tam docto, tamque sagaci
<antiluc. 2.866> Neutono Vacuum placuisse, ut motibus aptum
<antiluc. 2.867> Sidereis. Etenim, dum certos atque perennes
<antiluc. 2.868> Astrorum cursus, cum vi obsistente fluenti
<antiluc. 2.869> Conciliare nequit, discordantesque Planetis
<antiluc. 2.870> Ducere transversim per conica segmina curat
<antiluc. 2.871> Communi ingenitae gravitatis lege Cometas,
<antiluc. 2.872> Nil reperit melius, quam si tollatur ab omni
<antiluc. 2.873> Aethere materies agitanda; globique ferantur
<antiluc. 2.874> Attractu vario rapti per Inania. Dicam
<antiluc. 2.875> Tanti pace viri, quo non solertior alter
<antiluc. 2.876> Naturam rerum ad leges componere motus,
<antiluc. 2.877> Ac mundi partes iusta perpendere libra,
<antiluc. 2.878> Et radium Solis transverso prismate fractum
<antiluc. 2.879> Septem in primigenos permansurosque colores
<antiluc. 2.880> Solvere; qui potuit Spatium sibi fingere vanum,
<antiluc. 2.881> Quod nihil est, multisque prius nihil esse probatum est?
<antiluc. 2.882> Qua ratione valent in eo densissima volvi,
<antiluc. 2.883> Et servare suam volvendo corpora molem?
<antiluc. 2.884> Attractus mitto varios, et pondera nullis
<antiluc. 2.885> Exponenda modis, nisi motus vera propago
<antiluc. 2.886> Contactu fiat, pulsumque a corpore corpus
<antiluc. 2.887> Tendat eo semper, quo vis direxerit illud:
<antiluc. 2.888> Quippe suus deinceps erit hic locus. Attamen urget
<antiluc. 2.889> Me studium Viri: metuo, ne surculus ille
<antiluc. 2.890> Letiferi erroris, Gassendo nuper amatus,
<antiluc. 2.891> Defensore novo speret se posse tueri;
<antiluc. 2.892> Atque hominis magni fama titulisque resurgat.
<antiluc. 2.893> Huic ergo liceat physicas opponere causas.
<antiluc. 2.894> CONSTAT enim corpus quodcumque movetur in orbem,
<antiluc. 2.895> Aufugere a motus centro, sibi cum nihil obstat;
<antiluc. 2.896> Molirique fugam assidue, si forte quid obstet.
<antiluc. 2.897> Caelestes igitur sphaerae, cum semper in orbem
<antiluc. 2.898> Et proprio super axe, et circum immobile centrum
<antiluc. 2.899> Volvantur, Vacuo si currant undique cinctae,
<antiluc. 2.900> Scilicet a statione procul, rectaque recedent,
<antiluc. 2.901> Et centri immemores et cursus ante peracti.
<antiluc. 2.902> Ceu valida emissus funda lapis exit in auras,
<antiluc. 2.903> Et metam assequitur subito, et praevertitur Euros:
<antiluc. 2.904> Fortior a gyro est illi, et directior ictus:
<antiluc. 2.905> At lapis erumpat, distento fune per orbem
<antiluc. 2.906> Ut primum actus erit, si non retinacula fundae
<antiluc. 2.907> Praepediant. Ergo fugient vaga sidera, vasti
<antiluc. 2.908> Perque vias Nihili faciles, per aperta locorum,
<antiluc. 2.909> Impete servato, penetrabunt futile regnum;
<antiluc. 2.910> Donec in obiectam, quae motus forte retundat,
<antiluc. 2.911> Materiem inciderint, aut tangant moenia Mundi.
<antiluc. 2.912> PRAETEREA cuiusque brevi resoluta peribit
<antiluc. 2.913> Massa globi: quoniam partes hinc inde rotatu
<antiluc. 2.914> Disiiciet late sparsas per Inane quietum;
<antiluc. 2.915> Ut rota curriculo collectas vibrat arenas.
<antiluc. 2.916> In tenues Atomos primum Atomosphaerion ibit;
<antiluc. 2.917> Inde superficies; dehinc interiora sequentur.
<antiluc. 2.918> In subiecta sibi radios male prodigus astra
<antiluc. 2.919> Disperget nunquam redituros Delius ignis.
<antiluc. 2.920> Corporibus densis gravitas quoque nulla futura est.
<antiluc. 2.921> Quin levitatis erunt maioris, et ocius ibunt
<antiluc. 2.922> A centro: si quidem plus, quam rarissima, motus
<antiluc. 2.923> Accipient. Qui posse trahi per centripetam vim
<antiluc. 2.924> Respondebit, eum quae sit vis illa rogabo.
<antiluc. 2.925> Namque manus fundam exagitans, hoc missile saxum
<antiluc. 2.926> Centripeta non vi, sed funda continet ipsa.
<antiluc. 2.927> Pulsantes equidem vires intelligo, nusquam
<antiluc. 2.928> occultas magicisque pares, tantumque valentes,
<antiluc. 2.929> Ut non centrifugae possint obsistere contra,
<antiluc. 2.930> Sed gravitas etiam crescat, dum corpora centro
<antiluc. 2.931> Accedunt propius. videor mihi cernere terra
<antiluc. 2.932> Emergens, quidquid caliginis ac tenebrarum
<antiluc. 2.933> Pellai Iuvenis doctor coniecerat olim
<antiluc. 2.934> In Physicae studium; solitus dare nomina rebus
<antiluc. 2.935> Pro causis, unoque secans problemata verbo.
<antiluc. 2.936> VIS ea, quae centro promanans corpora cogit
<antiluc. 2.937> Ad centrum, ac toto circum diffunditur Orbe,
<antiluc. 2.938> Aut nihil est, aut Materiem toto Orbe requirit
<antiluc. 2.939> Diffusam, qua vis a centro ad corpora tendat.
<antiluc. 2.940> Sphaerarum centris igitur nunc praefice mentes,
<antiluc. 2.941> Quae cum centrifugis decertent viribus, imo
<antiluc. 2.942> Victrices propriis circumundique corpora frenis
<antiluc. 2.943> Contineant, retrahant fugitiva, elapsa reducant,
<antiluc. 2.944> Ellipsesque creent, non veros motibus orbes;
<antiluc. 2.945> Atque ideo, quoties tentat describere corpus
<antiluc. 2.946> Tangentem (quoniam perimetri linea curva
<antiluc. 2.947> Ex infinite parvis tangentibus extat
<antiluc. 2.948> Innumeris) toties restingant atque recurvent,
<antiluc. 2.949> Interdum laxare velint, ac lora remittant.
<antiluc. 2.950> Ceu puer intextam chartis et vimine lento
<antiluc. 2.951> Alitis effigiem credit levioribus auris
<antiluc. 2.952> Fune regens: aut in triviis multiplice filo
<antiluc. 2.953> Ludicrorum hominum iocularia membra moventur.
<antiluc. 2.954> SIMPLICE nec filo Neutoni fabula pendet
<antiluc. 2.955> Texentis varias vario pro tempore leges:
<antiluc. 2.956> Hoc vel tota potest uno convicta refelli.
<antiluc. 2.957> Nam si Materiae venis Attractus inhaeret,
<antiluc. 2.958> Ac sine pernicie nequit interituque revelli,
<antiluc. 2.959> Vis ea per cunctas fluit undique praedita partes
<antiluc. 2.960> Ingenio simili: simili regit omnia ritu:
<antiluc. 2.961> Insita nam toti, membris lex omnibus una est.
<antiluc. 2.962> Ergo cuncta pari ratione trahentque trahenturque,
<antiluc. 2.963> Et leges omnis Natura sequetur easdem.
<antiluc. 2.964> At neque corruptis turbatae moribus urbes
<antiluc. 2.965> Dissona tot decreta, et tot discrimina legum
<antiluc. 2.966> Effudere unquam; tua quot doctrina profudit.
<antiluc. 2.967> Nam, Neutone, tibi quoties vasto aequore rerum
<antiluc. 2.968> Res nova se se aperit; toties convertere vela
<antiluc. 2.969> Cogeris, atque alias Attractus fingere formas.
<antiluc. 2.970> Ecce alio se more regunt per Inane Planetae,
<antiluc. 2.971> More alio Magnes, alioque Electrica virtus.
<antiluc. 2.972> Sic tua circumagitur quavis versatilis aura,
<antiluc. 2.973> Et vaga per varios errat sententia flexus:
<antiluc. 2.974> Atque adeo rudibus non discrepat instrumentis,
<antiluc. 2.975> Uno quae positu dant unum stridula carmen:
<antiluc. 2.976> Sed quoties iuvat inde novos extundere cantus
<antiluc. 2.977> Et variare melos, toties mutare necesse est
<antiluc. 2.978> Effetam compagem et pauperis organa Musae.
<antiluc. 2.979> QUOD si ridiculum tales confingere causas,
<antiluc. 2.980> Et vires intermedio quocumque carentes,
<antiluc. 2.981> In vi centripeta nil non e viribus ortum
<antiluc. 2.982> Centrifugis agnosce lubens. Quapropter Inanis
<antiluc. 2.983> Abiice commentum, quo Mundi tota periret
<antiluc. 2.984> Machina, nec possent ulli consistere motus.
<antiluc. 2.985> Verum corporibus quae sit gravitatis origo,
<antiluc. 2.986> Haec, ubi labentes Atomos per Inane refellam.
<antiluc. 2.987> Materiae demum qui possit summa fluentis
<antiluc. 2.988> Et volvi pulsa assiduo, et parere moventi,
<antiluc. 2.989> Sic, ut nulla tamen fiant dispendia motus;
<antiluc. 2.990> Quaeque peregrinos adducat norma Cometas;
<antiluc. 2.991> Hac, ubi coelestes fluxus et sidera dicam.
<antiluc. 2.992> NIL igitur vasto in Mundo non undique pressum est.
<antiluc. 2.993> Inversis haerent ideo suspensa lagenis
<antiluc. 2.994> Vina, cadoque negant se effundere subtus aperto,
<antiluc. 2.995> Si non immissu laticem depresserit aer.
<antiluc. 2.996> Sed mirere magis: rapido cum turbine venti
<antiluc. 2.997> Inflixere salo nubes, ac fervidus hausit
<antiluc. 2.998> Inter aquas nimbosque interceptum aera vortex,
<antiluc. 2.999> Tortilis actutum pelagi de fluctibus unda
<antiluc. 2.1000> Tollitur, et coelo caput inter nubila condit:
<antiluc. 2.1001> Cursitat erectum commota per aequora flumen,
<antiluc. 2.1002> Deprensis misere nautis, ac navibus ingens
<antiluc. 2.1003> Exitium; ni qua perrumpant arte columnam,
<antiluc. 2.1004> Et seriem undarum, iugi quas antlia ductu
<antiluc. 2.1005> Extrahit, aura levis propere intromissa recidat.
<antiluc. 2.1006> Tum cadit horrendo praeceps cum murmure gurges.
<antiluc. 2.1007> HINC etiam totis licet instes viribus, unda
<antiluc. 2.1008> Comprimitur nihil aut paulum: ac si plumbens unde
<antiluc. 2.1009> Plenus uter multo valide quassabitur ictu,
<antiluc. 2.1010> Aut nihil offendit contusum malleus utrem,
<antiluc. 2.1011> Verberibus cassis innoxuis usque resultans;
<antiluc. 2.1012> Aut, si percutias iterum vehementior, exit
<antiluc. 2.1013> Guttatim, et solidi per caeca formamina plumbi
<antiluc. 2.1014> Exsudat potius quam condensetur aquae vis,
<antiluc. 2.1015> Ac seipsam adstringat spatio contenta minori.
<antiluc. 2.1016> Cur tamen in vacuas non se corpuscula sedes
<antiluc. 2.1017> Coniiciunt, si perfugiis, quot credis, abundant?
<antiluc. 2.1018> Protinus absimilem dices obstare figuram.
<antiluc. 2.1019> Irrita sunt igitur spatia haec, et inepta iuvandis
<antiluc. 2.1020> Motibus, ingressum illa negant si partibus undae.
<antiluc. 2.1021> NON sic aeriae partes, cum forte premuntur.
<antiluc. 2.1022> Constringi patiuntur enim, et subsidere norunt,
<antiluc. 2.1023> Et coacervari, donec vi denique magna
<antiluc. 2.1024> Dissiliant, rumpantque moras, et vincula solvant,
<antiluc. 2.1025> Cuncta repentinis lacerantes obvia rimis;
<antiluc. 2.1026> Ac sonitu horribili fugiant per aperta viarum,
<antiluc. 2.1027> Si modo coeperunt aliqua fervescere flamma.
<antiluc. 2.1028> Sulphureas veluti nubes, cinerumque procellas
<antiluc. 2.1029> Undique visceribus calidis Aetnaea vorago,
<antiluc. 2.1030> Saxaque tosta vomit, nigra fuligine coelum
<antiluc. 2.1031> Suffundens, aperitque novis latera ampla ruinis,
<antiluc. 2.1032> Et ferrugineos eructat faucibus ignes.
<antiluc. 2.1033> DISCRIMEN tantum vacuis ne per aera crebris,
<antiluc. 2.1034> Et per aquas paucis tribuas? Facit aetheris ardor,
<antiluc. 2.1035> Quo scatet aerius, sed parcius humor aquosus
<antiluc. 2.1036> Conseritur; fluit unde minus, minus unde liquescit.
<antiluc. 2.1037> Sic, ubi vallatas exercitus obsidet arces,
<antiluc. 2.1038> Ignovomum spirant fabrefacta tonitrua Martem,
<antiluc. 2.1039> Fulmineosque globos immani pondere torquent,
<antiluc. 2.1040> Pulveris accensi tanta est violentia! Turres
<antiluc. 2.1041> Praecipitant, murosque et propugnacula frangunt:
<antiluc. 2.1042> Pulsa tremit reboatque procul conterrita tellus.
<antiluc. 2.1043> At si tam multis terebratur inanibus aer,
<antiluc. 2.1044> Non est, offensus cur tam gravis intonet; ibunt
<antiluc. 2.1045> Pervia particulae per spiramenta silentes:
<antiluc. 2.1046> Impetus elusi vanescet flaccidus ignis,
<antiluc. 2.1047> Et fumum imbellem iaciet per inania caeli.
<antiluc. 2.1048> Unde ciet tantos igitur vis flammea motus?
<antiluc. 2.1049> Nempe quod implexum prius, adstrictumque catena
<antiluc. 2.1050> Solvat, et abruptis iam liberet aera vinclis;
<antiluc. 2.1051> Cui via turgendi nulla est, ni corpora vibret
<antiluc. 2.1052> Cuncta procul nisu, quo dilatatur, eodem.
<antiluc. 2.1053> TUNC fit in aerii lento subtemine textus,
<antiluc. 2.1054> Quod fieri plane sinuato cernis in arcu,
<antiluc. 2.1055> Miles ubi torquet nervo pulsante sagittam.
<antiluc. 2.1056> Nervus enim intensus curvati cornua ligni
<antiluc. 2.1057> Contrahit; hinc adeo patulos convexa meatus
<antiluc. 2.1058> Pars aperit, strictis obturat concava fibris:
<antiluc. 2.1059> Verum aether de more vias ingressus hiantes
<antiluc. 2.1060> Non habet, intercluso abitu, quo tendere possit.
<antiluc. 2.1061> Ergo premens valido contortas impete fibras,
<antiluc. 2.1062> Corrigere et pressu assiduo producere certat.
<antiluc. 2.1063> Nervus obest: nervum sedenim simul atque remisit
<antiluc. 2.1064> Arcitenens, laxante manu, retinacula cessant.
<antiluc. 2.1065> Propterea tum liberior se se explicat arcus,
<antiluc. 2.1066> Et resilit nervus partes distractus in ambas:
<antiluc. 2.1067> Qua vi pulsa repente fugit, rapiturque sagitta.
<antiluc. 2.1068> Sic ventosa ferit tenui catapulta fragore;
<antiluc. 2.1069> Sic tacitas vibrat pyrio sine pulvere glandes.
<antiluc. 2.1070> Compressi ferrea quot sunt in arundine flocci
<antiluc. 2.1071> Aeris, en! tot habes arcus resilire paratos.
<antiluc. 2.1072> NEC propius vero est quod ais, perlucida quando
<antiluc. 2.1073> Corpora sunt quaedam, tenero seu mollia textu,
<antiluc. 2.1074> Aut fluida, id totum vacuis compluribus inter
<antiluc. 2.1075> Coniunctas Atomos tribui, acceptumque referri.
<antiluc. 2.1076> Nam si res, Quinti, sic se se, ut dicis, haberet,
<antiluc. 2.1077> Quae perlucida sunt, quae molia, quaeque liquescunt,
<antiluc. 2.1078> Haec leviora forent, quam quae transmittere lucem
<antiluc. 2.1079> Densa negant, solidaque et dura mole cohaerent.
<antiluc. 2.1080> Quod tamen in molli secus evenit atque fluenti
<antiluc. 2.1081> Mercurio. Certe is non mobilitatis honore
<antiluc. 2.1082> Cedit aquae; quin se se etiam calecactus in auras
<antiluc. 2.1083> Evehit, insinuatque poris; nam cuncta minutim
<antiluc. 2.1084> Scrutator penetrat volucri corpuscula fumo:
<antiluc. 2.1085> Tantum humectando non est, neque tactus adhaeret.
<antiluc. 2.1086> Multa tamen vincit. solido quae corpore constant,
<antiluc. 2.1087> Mercurii gravitas. Auri rigor omne metallum
<antiluc. 2.1088> Vincere duritie, lapidesque, ut pondere, cunctos
<antiluc. 2.1089> Debuerat; quam molle tamen, quam ductile nosti.
<antiluc. 2.1090> Dura natat glacies; levior pars dura metalli
<antiluc. 2.1091> Partibus eiusdem liquefactis, ut probat usus.
<antiluc. 2.1092> Cera natat lymphis: ceram omnis sorbeat humor;
<antiluc. 2.1093> Si perluciditas a multo oriatur Inani;
<antiluc. 2.1094> Non oleum nitida veheretur opacius unda,
<antiluc. 2.1095> Non rigidus pumex, non lento cortice suber.
<antiluc. 2.1096> Fossilium quoque rex adamas, quem parturit und
<antiluc. 2.1097> Dives opumi et Phoebi radiis melioribus ardens
<antiluc. 2.1098> India, non durus simul ac perlucidus esset.
<antiluc. 2.1099> Perlucere etenim multis ab Inanibus ortum,
<antiluc. 2.1100> Duritiem excludit paucis ab Inanibus ortam.
<antiluc. 2.1101> AT vero quae sunt directae pervia luci
<antiluc. 2.1102> Corpora, clathrorum ritu compacta videntur,
<antiluc. 2.1103> Ac strue multiplici foliorum reticulata.
<antiluc. 2.1104> Mollia si fuerint, laqueos imitantur Arachnes;
<antiluc. 2.1105> Ut rivi labentis aquae, seu limpidus aer.
<antiluc. 2.1106> Si praedura, silex velut est crystallina, crates
<antiluc. 2.1107> Ferratas referunt, queis pervia saepe domorum
<antiluc. 2.1108> Claudimus, ut facilis detur transpectus in hortos.
<antiluc. 2.1109> Permeat exiles aditus pars altera lucis,
<antiluc. 2.1110> Altera cancellis offensa retunditur; unde
<antiluc. 2.1111> Resplendent crates partim, partimque videri
<antiluc. 2.1112> Ulteriora sinunt, ac si nihil inter adesset:
<antiluc. 2.1113> Interea caulas purissimus occupat aether.
<antiluc. 2.1114> Hinc si pronus aquam spectes in margine ponti,
<antiluc. 2.1115> Protinus illa soli tenuem declivis arenam
<antiluc. 2.1116> Exhibet, ac nitidis conchylia mixta lapillis:
<antiluc. 2.1117> At mare si magnum prospectas littore ab alto,
<antiluc. 2.1118> Luminis ingentem transversa per aequora tractum
<antiluc. 2.1119> Aspicies; Phoebi nam se radiantis imago
<antiluc. 2.1120> Proiicit in planum, tremulisque reflectitur undis.
<antiluc. 2.1121> PRAETEREA vitrum cadens, atque ipsa, rigor
<antiluc. 2.1122> Deposito, cernis mollescere cocta metalla;
<antiluc. 2.1123> Non interiectu Vacui diffusilis, imo
<antiluc. 2.1124> Corporis advectu, quo vincula caeca repente
<antiluc. 2.1125> Dissiliunt, fitque ex geminis mixtura liquescens:
<antiluc. 2.1126> Quando volatilibus iaculis per sulphura serpit,
<antiluc. 2.1127> Et salium frangit nexus, partesque solutas
<antiluc. 2.1128> Dissipat irriguus, varieque intersecat ignis.
<antiluc. 2.1129> Saepe nec ipsa operi vis ignea sufficit: addi
<antiluc. 2.1130> Nempe solent nitrum solvendo et alumina ferre,
<antiluc. 2.1131> Quae reserent, obelisque viam rimentur acutis.
<antiluc. 2.1132> Quin etiam ipse adamas rerum qui spernit et ignes,
<antiluc. 2.1133> Aere repercussa excipiat si spicula Solis,
<antiluc. 2.1134> Traditur humescens fluere accendente smaragdo.
<antiluc. 2.1135> HUC accedit, uti, quoties rarescere corpus
<antiluc. 2.1136> Contigit, admissae veniant in viscera partes,
<antiluc. 2.1137> Quarum abitu densum, eiecto velut hospite, fiet.
<antiluc. 2.1138> Sic aqua conceptis ebullit fervida flammis,
<antiluc. 2.1139> Pellitque in teretes dilatatum aera bullas:
<antiluc. 2.1140> In glaciem concreta riget, simul avolat ignis
<antiluc. 2.1141> Exiguus, qui particulas agitare solebat.
<antiluc. 2.1142> Ast huius miranda quidem natura videtur,
<antiluc. 2.1143> Quod salis haud aequo plus unquam sorbeat; omne
<antiluc. 2.1144> Quod superest, fundo intactum satiata remittat:
<antiluc. 2.1145> Nec minus interea fucum, variosque colores
<antiluc. 2.1146> Ebibit: et quoties vim certam ardoris adepta est,
<antiluc. 2.1147> Sic stat, et adiunctis nihilo magis ignibus ardet.
<antiluc. 2.1148> Quare dissimiles in ea, multosque meatus
<antiluc. 2.1149> Absit ut esse negem; solum nego prorsus inanes:
<antiluc. 2.1150> Aere nam fetos, et partibus aetheris aio,
<antiluc. 2.1151> Quae non effugiunt semper; nam crescere lympham
<antiluc. 2.1152> Cernimus adiectis salibus, quos lympha resolvit.
<antiluc. 2.1153> Ligna quoque in spatium, si quando irrepserit humor,
<antiluc. 2.1154> Amplius evadunt; contracta humore fugato
<antiluc. 2.1155> Arescunt, rimisque brevi finduntur hiulcis,
<antiluc. 2.1156> Tantum prorsus abest, ut corpora vana tumescant,
<antiluc. 2.1157> Atque incremento cava dilatentur inani.
<antiluc. 2.1158> QUOS igitur Vacui tractus toto Orbe putabas 
<antiluc. 2.1159> Hactenus immensos, et non auctoris egentes,
<antiluc. 2.1160> Ut foret absque Deo quiddam, saltemque creata
<antiluc. 2.1161> Non essent spatia, et velut incunabula Mundi;
<antiluc. 2.1162> Ocius abiicias animo; loculosque vacantes
<antiluc. 2.1163> Corporis in medio cuiusque; haec omnia temnas,
<antiluc. 2.1164> Delirantis uti lusus et somnia sectae.
<antiluc. 2.1165> Ecce vides, ut sit fragili male credita fundo
<antiluc. 2.1166> Machina, quam falsa deceptus imagine rerum,
<antiluc. 2.1167> Exstruis in Vacuo, penetrabilibusque lacunis.
<antiluc. 3.1> Felix qui veras avidus cognoscere causas,
<antiluc. 3.2> Sensus assurgit supra, nullumque secutus
<antiluc. 3.3> Ductorem, praeter lumen Rationis amicum
<antiluc. 3.4> Vimque animi, reliquis mortalibus invia tentat
<antiluc. 3.5> Ipse loca, explorat rerum caput, atque per omnes
<antiluc. 3.6> Naturae latebras ire imperterritus audet.
<antiluc. 3.7> Illum non anceps Regum favor, aut levis aura
<antiluc. 3.8> Fortunae, miserisque bonis contenta Voluptas
<antiluc. 3.9> Dimoveant, Veri sanctum ut deponat amorem.
<antiluc. 3.10> Scilicet haud satis est rivos spectare fluentes,
<antiluc. 3.11> Aut herba in molli patulaeque sub arboris umbra 
<antiluc. 3.12> Prostratum, nitido radiantes rore lapillos
<antiluc. 3.13> Mirari, ac tremulo labentes murmure lymphas,
<antiluc. 3.14> Et flores quos nutrit aquarum lacteus humor,
<antiluc. 3.15> Ac bibulo semper viridantem cespite ripam:
<antiluc. 3.16> Fontem ipsum indagare iuvat, penitusque latentes
<antiluc. 3.17> Rimari venas laticumque exordia prima.
<antiluc. 3.18> Quorsum igitur nos corporibus circumundique septi,
<antiluc. 3.19> Materiae decus ac formam externumque nitorem
<antiluc. 3.20> Miramur tantum, summoque in cortice rerum
<antiluc. 3.21> Ludimus? Internam cur non penetramus in aedem
<antiluc. 3.22> Naturae, atque adytis immitti poscimus ipsis?
<antiluc. 3.23> Quam pulchrum est in principiis, in origine rerum
<antiluc. 3.24> Defixisse oculos et nobile mentis acumen!
<antiluc. 3.25> Pervolat huc Sapiens; nugae sunt caetera Vulgi.
<antiluc. 3.26> Hinc nullus digno Vates extollere versu
<antiluc. 3.27> Pythagorae magni poterit, magnique Platonis
<antiluc. 3.28> Illustres animas: ingens quibus institit ardor,
<antiluc. 3.29> Se primum, auctoremque sui et primordia cuncta
<antiluc. 3.30> Quaerere contemplando. Hos non tenuere paterni
<antiluc. 3.31> Deliciae moresque soli, quin protinus omnem
<antiluc. 3.32> Aegyptum et Syrii lustrarent littora ponti;
<antiluc. 3.33> Incoluit primum quas alma Scientia sedes:
<antiluc. 3.34> Atque viros ibi consulerent sapientipotentes
<antiluc. 3.35> Longaevosque, et doctrinae monumeta vetustae:
<antiluc. 3.36> Civibus ut tandem non vellera murice tincta, 
<antiluc. 3.37> Non aurum aut gemmas, ast aurea dicta ferentes, 
<antiluc. 3.38> Ditarent patriam nova per commercia Veri.
<antiluc. 3.39> HOC animo, Quinti, Naturam invisere tecum
<antiluc. 3.40> Dulce mihi: dulce est altos intrare recessus,
<antiluc. 3.41> Et praeferre facem, et gressus firmare labantes.
<antiluc. 3.42> Ne te, quaeso, viae capiant mala taedia longae.
<antiluc. 3.43> Sunt rigidi, fateor, trito sine tramite montes,
<antiluc. 3.44> Sunt durae cautes, ac spinis horrida passim
<antiluc. 3.45> Virgulta, et fossae iuga per salebrosa profundae:
<antiluc. 3.46> Macte animo tamen interea dum alludere conor,
<antiluc. 3.47> Defessamque tibi rerum asperitate molesta,
<antiluc. 3.48> Non iniucundo solari carmine mentem.
<antiluc. 3.49> Haud secus in silvis, ac frondes inter opacas
<antiluc. 3.50> Ingenitum carmen modulatur musicus ales,
<antiluc. 3.51> Dum fovet implumes foetus placidissima coniux:
<antiluc. 3.52> Nam ramo nunc ille sedens, nun praepete penna
<antiluc. 3.53> Huc illuc circumvolitans, noctesque diesque
<antiluc. 3.54> Invigilat custos; liquida tum voce canorus
<antiluc. 3.55> Personat omne nemus: molli haec abscondita nido
<antiluc. 3.56> Suaves aure bibit numeros, oblita laboris;
<antiluc. 3.57> Et vix assiduae sentit fastidia curae.
<antiluc. 3.58> NUNC superest Atomos ut perspiciamus in ipsas:
<antiluc. 3.59> Altera nam sectae basis est. An firmior haec sit,
<antiluc. 3.60> Cognosces: vix crediderim, quia non sibi constat
<antiluc. 3.61> ipse parens Atomorum; et tanquam erroris amore
<antiluc. 3.62> Ebrius, interdum proprio se confodit ense.
<antiluc. 3.63> PRIMUM infinitas, infinitoque natantes
<antiluc. 3.64> In Nihilo posuit. Nimirum utrumque volebat
<antiluc. 3.65> Aeterno e solio pellendi Numinis audax
<antiluc. 3.66> Conatus. Nam si per se se, ac semper ab aevo
<antiluc. 3.67> Stant omnes, numero quis eas includere certo,
<antiluc. 3.68> Utque tot, haud plures essent decernere quivit?
<antiluc. 3.69> Tum si, ut progenerent aliquid, temerarius illis
<antiluc. 3.70> Accidere occursus debet, quo plurima casu
<antiluc. 3.71> Conciliante, cohors glomeretur corpus in unum;
<antiluc. 3.72> Infinita foret sparsae nisi materiae vis,
<antiluc. 3.73> fortunae credenda ioco, et concrescere promta,
<antiluc. 3.74> faro vel nunquam potuissent corpora gigni.
<antiluc. 3.75> Quinimo si magnum adeo superesset Inane,
<antiluc. 3.76> Undique diffugerent, ac per deserta locorum
<antiluc. 3.77> usque vagarentur Naturae clementia; nec esset,
<antiluc. 3.78> Cogere qui tandem ac dispersa reducere posset.
<antiluc. 3.79> Sic Spatium immensum Minima infinita poposcit.
<antiluc. 3.80> Nec tamen hic aliqua sine libertate locari
<antiluc. 3.81> fas erat, ut quodam possent coalescere motu.
<antiluc. 3.82> Nam si densa nimis, nimis et stipata fuissent,
<antiluc. 3.83> Non aliunde impulsa quidem et motoris egena,
<antiluc. 3.84> Torpebant, somnoque gravi infecunda iacebant.
<antiluc. 3.85> Unde soluta eadem simul atque frequentia fingi
<antiluc. 3.86> Par fuit, et proprio gravitatis percita nisu,
<antiluc. 3.87> Quando hic prae cunctis ultroneus esse videtur.
<antiluc. 3.88> INGENIOSA quidem haec; verum ratione sagaci
<antiluc. 3.89> si fuerint excussae, ruunt fundamine nullo.
<antiluc. 3.90> Ac veluti scenis agitur dum fabula nostris,
<antiluc. 3.91> Ludificant oculos spectacula vana tuentes,
<antiluc. 3.92> Et mentitarum capiunt dulcedine rerum:
<antiluc. 3.93> Ut modo porticibus longis simulacra deorum
<antiluc. 3.94> Aurea marmoreas inter mirere columnas;
<antiluc. 3.95> Et modo praecelsas turres, arcusque superbos;
<antiluc. 3.96> Aut classem in portu ventis dare vela parantem,
<antiluc. 3.97> Exstantesque mari scopulos, incurvaque longe
<antiluc. 3.98> Littora fluctifrago pelagi spumantia rore;
<antiluc. 3.99> Nunc impendentes silvarum cautibus umbras;
<antiluc. 3.100> Inde vorax Erebi barathrum, et Plutonia regna,
<antiluc. 3.101> Hinc placidum nemus Elysii sedesque beatas:
<antiluc. 3.102> At pulchrum aspicias postica parte theatrum,
<antiluc. 3.103> Nil praeter telasque leves leviterque perunctas
<antiluc. 3.104> Cernis, et avulso ruit omnis machina clavo.
<antiluc. 3.105> Sic introspectum fallacis dogma Epicuri
<antiluc. 3.106> Concidet, inque suum evanescens ibit Inane;
<antiluc. 3.107> Quando nec innumeras, nec progenitore carentes,
<antiluc. 3.108> Non individuas, immortalesve, nec ultra
<antiluc. 3.109> Labentes Atomos, nec eo concrescere motu
<antiluc. 3.110> Quo dicuntur agi, mox ipse fatebere victus.
<antiluc. 3.111> PROTINUS in mentem revoces quod dicere nuper
<antiluc. 3.112> Me memini, cum de Vacuo lis orta vigeret;
<antiluc. 3.113> Rem prorsus nullam per se constare potesse,
<antiluc. 3.114> Quae simul haud esset genere omni praedita dotum.
<antiluc. 3.115> Deficiente aliqua, rem cernimus esse creatam;
<antiluc. 3.116> Et maiorem illi causam praecellere. Quidquid
<antiluc. 3.117> Ex alio non est, nequit ullo limite claudi.
<antiluc. 3.118> Et cur, quod per se est, non dotibus affluat illis
<antiluc. 3.119> Caetera quas habeant queis per se stare negatum est?
<antiluc. 3.120> Dii vestri, quos in latebras Epicurus adegit,
<antiluc. 3.121> Ut mollem ducant secura per otia vitam, 
<antiluc. 3.122> Dii vestri, quos fortuito corpuscula nexu
<antiluc. 3.123> Compegere, velut tibi res compingitur omnis,
<antiluc. 3.124> Per se se non sunt; felices attamen illic
<antiluc. 3.125> Aeternum vivunt, ac laeta pace fruuntur:
<antiluc. 3.126> Et felix, Atomus quae per se est, esse nequibit?
<antiluc. 3.127> Multa valent homines membrorum robore partim,
<antiluc. 3.128> Et partim ingenio; per se non esse nequibit?
<antiluc. 3.129> Si per se est Atomus, cur ipsi nulla potestas?
<antiluc. 3.130> Te male naturam rerum docuere magistri.
<antiluc. 3.131> Quae tenet aeternum propriis a viribus avum, 
<antiluc. 3.132> Atque est idcirco, quia per se decuit esse,
<antiluc. 3.133> Et non esse nequit; res illa, utcunque vocetur,
<antiluc. 3.134> in se habeat totum esse, ac totum posse, necesse est.
<antiluc. 3.135> Numen habes, Numen tibi nescius adstruis ipse.
<antiluc. 3.136> Cur Epicurus enim numero docet innumerali
<antiluc. 3.137> Esse Atomos? Quia ponit eas auctore carentes.
<antiluc. 3.138> At si auctore carent, cur illas non quoque dixit
<antiluc. 3.139> Ut numero, sic mente, ac viribus infinitas?
<antiluc. 3.140> Cur non esse Deos voluit? Nam nomine tanto
<antiluc. 3.141> Dignior est Atomus, quae per se stare putatur,
<antiluc. 3.142> Quam Divi ex Atomis temere incurrentibus orti.
<antiluc. 3.143> hanc tamen invalidam facit et Rationis egentem:
<antiluc. 3.144> Hos ratione animi donat, vitaque beata.
<antiluc. 3.145> Naturae nihil aeternae concedit avarus,
<antiluc. 3.146> Omnia fortuitae. Quam sint haec dissona, sentis?
<antiluc. 3.147> TANDEM igitur falsi vestigia blanda secutum
<antiluc. 3.148> Ductoris te poeniteat, dulcissime Quinti.
<antiluc. 3.149> Divinos pudeat tam parvis rebus honores
<antiluc. 3.150> Decrevisse. Leves micas, tenuissima segnis
<antiluc. 3.151> Materiae ramenta, meri ludibria casus,
<antiluc. 3.152> Per se naturamque suam constare putabas!
<antiluc. 3.153> At certe quidquid per se est, sic esse necessum est,
<antiluc. 3.154> Ut cum percipitur, simul ipsum eluceat esse;
<antiluc. 3.155> Et, si ponatur penitus non esse, repugnet.
<antiluc. 3.156> Haec Atomis tribui nequeunt. Vis, ordine dicam?
<antiluc. 3.157> Scilicet haec Atomus, quae nunc mihi iungitur, esse
<antiluc. 3.158> Ut sine me poterat, poteram sic esse sine illa.
<antiluc. 3.159> Aeternum in Vacuo potuit disiuncta vagari,
<antiluc. 3.160> Aeternum poterit. Cum ergo sit inutilis Orbi,
<antiluc. 3.161> Ponamus non esse: ruent num caetera rerum?
<antiluc. 3.162> Nequaquam. Non hanc igitur perstare necessum est;
<antiluc. 3.163> Illiusque loco satis est si perstet Inane.
<antiluc. 3.164> Unius hinc Atomi ratio non postulat, ut sit
<antiluc. 3.165> Quod si unam e rerum natura expungere possim,
<antiluc. 3.166> Expungam geminas, expungam quattuor, omnes
<antiluc. 3.167> Denique. Namque omnes nihil excellentius in se,
<antiluc. 3.168> Naturam quod spectat, habent, quam parvula quidquid
<antiluc. 3.169> Ac simplex Atomus revera possidet omnis.
<antiluc. 3.170> Nulla igitur per se, si per se non fuit una.
<antiluc. 3.171> IMMENSUM qui praeterea sibi fingit Inane,
<antiluc. 3.172> Rem quasi perpetuam, certe ut rem cogitet, ipsi
<antiluc. 3.173> Nil Atomis opus est: intelligit esse reapse
<antiluc. 3.174> Magnum aliquid, quod Materia secernit ab omni.
<antiluc. 3.175> Ergo materiae molem totam esse sua vi
<antiluc. 3.176> Non modo non vincit, fieri sed posse fatetur
<antiluc. 3.177> Ut nil Materiae sit funditus omne per aevum.
<antiluc. 3.178> Olli Materies est adventitia Mundo.
<antiluc. 3.179> Quare igitur per se, quare infinita putatur?
<antiluc. 3.180> Sed faciam, ut verum noscas; utcunque Lucreti
<antiluc. 3.181> Obstrepat, et contra decantet garrula Siren.
<antiluc. 3.182> INNUMERAS vis esse Atomos, sed maius Inane
<antiluc. 3.183> Innumeris Atomis. Quanam compingitur arte
<antiluc. 3.184> Infinitum illud male parcum, et parte recisum,
<antiluc. 3.185> Quod iam stare nequit, quoniam pede claudicat uno?
<antiluc. 3.186> Nempe infinitum infinito posse putasti
<antiluc. 3.187> Esse minus? Nonne hoc ipso, quod crescere possit,
<antiluc. 3.188> Mancum ac finitum est? Quod maius, none minori
<antiluc. 3.189> Semper limes erit? Porro non aequat Inane
<antiluc. 3.190> Materies, quia non explet; sed libera fertur
<antiluc. 3.191> Per medium, vacuos et passim linquit hiatus;
<antiluc. 3.192> Maior, si nullum superesset Inane, futura.
<antiluc. 3.193> Quapropter quemcunque locum deprendis inanem,
<antiluc. 3.194> Illic Materiae finem simul esse fateris.
<antiluc. 3.195> nam si pertendam infinitas aequoris undas,
<antiluc. 3.196> Littora tu digito monstrans ubi desinit aequor,
<antiluc. 3.197> Me subito falsi convinces: haud secus et te 
<antiluc. 3.198> Convincam, ostendens Vacuum sine corpore purum;
<antiluc. 3.199> Aspice ut ambo sibi noceant obstentque vicissim,
<antiluc. 3.200> Quae tu fraterno nexu coniuncta putabas;
<antiluc. 3.201> Et mediam regni partem infinita gemella
<antiluc. 3.202> Subripiant, lacerentque immani vulnere totum.
<antiluc. 3.203> Elige; nam regno alterutrum decedat, oportet.
<antiluc. 3.204> Sed caveas; quid Materiem si tollere mavis,
<antiluc. 3.205> In nihilum iam cuncta ruent; si tollis Inane,
<antiluc. 3.206> Non est, Materia ut possit stipata moveri.
<antiluc. 3.207> QUID vetat, obiicies, ne sursum linea duplex
<antiluc. 3.208> Ducatur sine fine quidem, tamen una profundo
<antiluc. 3.209> exeat a centro Telluris, et altera tantum
<antiluc. 3.210> A facie? Tunc sunt expertes limitis ambae,
<antiluc. 3.211> nec tamen aequales. Vanos imitare Sophistas,
<antiluc. 3.212> O Quinti! Geminas habet utraque linea partes:
<antiluc. 3.213> Hac sunt aequales, qua sunt sine limite; se qua 
<antiluc. 3.214> Ponis inaequales, finitas esse fateris:
<antiluc. 3.215> Limes enim est illis, ubi primum exordia sumunt.
<antiluc. 3.216> At tua Materies nusquam est sine limite, quando
<antiluc. 3.217> Mergitur in Vacuo quod ab omni parte redundat.
<antiluc. 3.218> ERGO dormitat praeclari dogmatis auctor,
<antiluc. 3.219> Innumeras cum vult Atomos, quibus addere possem
<antiluc. 3.220> Vel plures; nondum ut penitus repleatur Inane.
<antiluc. 3.221> Nam locus est cunctis. Fingamus millia centum
<antiluc. 3.222> Adiungi: num propterea complebitur? Esset
<antiluc. 3.223> Finitum, posset si centum millibus olim
<antiluc. 3.224> Compleri. Porro non tantum haec millia fas est
<antiluc. 3.225> Adiungi, verum bis, ter, quater, amplius, imo
<antiluc. 3.226> Millia mille modis iterum repetita. Profecto
<antiluc. 3.227> Crassior esse potest globus hic Telluris et Undae,
<antiluc. 3.228> Quam nunc est; paulo furi quoque densior Aer:
<antiluc. 3.229> Partibus et cunctis Vacui succedere corpus;
<antiluc. 3.230> Nil etenim prohibet, quod nunc sit inane repleri.
<antiluc. 3.231> Ergo Materiae tumefactam crescere molem, 
<antiluc. 3.232> Perque novas Atomos augeri posse fatendum.
<antiluc. 3.233> Crescere si possit, nunc finitam esse necesse est.
<antiluc. 3.234> AUGERI ut poterit, poterit quoque, sospite Mundo,
<antiluc. 3.235> Imminui; demtis siquidem succedere Inane
<antiluc. 3.236> Corporibus promtum est; Vacuumque ut corpora supplent,
<antiluc. 3.237> Sic Vacuum, nulla iactura, corpora supplet.
<antiluc. 3.238> Nunc porro demas Atomorum, nam licet, unam;
<antiluc. 3.239> En! quam iactabas immensam, summa repente
<antiluc. 3.240> Fit minor: at centum si dempseris; ecce minorem
<antiluc. 3.241> Semper habes. Immensum ergo maiusve minusve
<antiluc. 3.242> Esse potest, quam nunc revera est. Perge, Poeta, 
<antiluc. 3.243> Quid stas? Aeternum pariter dic posse putari
<antiluc. 3.244> Longius aut brevius. Risum teneatis, amici!
<antiluc. 3.245> confutare pudet, liquido quae falsa videntur.
<antiluc. 3.246> Partibus adiectis veluti res crescere nunquam
<antiluc. 3.247> Inficita potest, nequit et decrescere demtis.
<antiluc. 3.248> PRAETEREA cum quaeque Atomus finita sit in se,
<antiluc. 3.249> Quotquot erunt, vel si plures quam intelligis, essent,
<antiluc. 3.250> Haud unquam in numerum poterunt coalescere tantum,
<antiluc. 3.251> Qui non descriptos habeat circum undique fines. 
<antiluc. 3.252> Nempe sat est numeri primordia ducere ab uno.
<antiluc. 3.253> Namque haec dividuis natura est insita rebus,
<antiluc. 3.254> Ut quae principium, finem quoque norit: utraque
<antiluc. 3.255> Parte nihil: rerum haec extrema; fugaque perenni
<antiluc. 3.256> Exit in hoc tandem, quidquid promanat ab illo.
<antiluc. 3.257> Quare infiniti finitas dicere partes
<antiluc. 3.258> Quae stent una omnes, numerumque suapte putari
<antiluc. 3.259> Natura plenum, qui non augescere possit,
<antiluc. 3.260> Absurdum est. Vel enim quiddam potes addere summae:
<antiluc. 3.261> Atque ita limes erat: vel non potes addere quidquam;
<antiluc. 3.262> Exhausta est igitur numeri et praeclusa potestas:
<antiluc. 3.263> Unde infinitus simul ac finitus habetur:
<antiluc. 3.264> Quod pugnans recta procul a Ratione recedit.
<antiluc. 3.265> Quidquid habet numerum, per se innumerabile nonest.
<antiluc. 3.266> Quidquid et extensum est, mensuram admittat oportet.
<antiluc. 3.267> QUOD si autem numeros vulgo sine fine patentes
<antiluc. 3.268> Dicimus, idcirco quia possunt crescere semper,
<antiluc. 3.269> Nilque vetat summae superaddi cuilibet unum;
<antiluc. 3.270> Observa numeros, ut fusius ante probavi,
<antiluc. 3.271> Re nihil esse quidem, mera sed phantasmata rerum,
<antiluc. 3.272> Solius ingenii foetus prolemque caducam.
<antiluc. 3.273> Scilicet hoc ipso quod possumus addere summae,
<antiluc. 3.274> Summam infinitam re ipsa nullam esse fatendum est.
<antiluc. 3.275> Ergo cum liqueat, quidquid numeratur, id esse
<antiluc. 3.276> Finitum, et partes numerari posse minutas,
<antiluc. 3.277> Quarum conflatur denso e glomcramine totum:
<antiluc. 3.278> Hinc sequitur, quidquid multis coalescere ponas
<antiluc. 3.279> Partibus aggestis et consistentibus una,
<antiluc. 3.280> Haud infinitum posse, immensumve putari:
<antiluc. 3.281> Atque ita Materiae summam, quae in semina parva
<antiluc. 3.282> Dividitur, certos intra consistere fines:
<antiluc. 3.283> Quodque infinitum est, unum simul esse reapse;
<antiluc. 3.284> cui nullae partes adimi aut accedere possint.
<antiluc. 3.285> CERTE Materies, quocunque extensa patescat,
<antiluc. 3.286> Infinita nequit, si non immensa, putari.
<antiluc. 3.287> Porro Materies nequaquam immensa videtur
<antiluc. 3.288> Hoc ipso quod sit variis affecta figuris,
<antiluc. 3.289> Atque in multigenas classes, te auctore, tributa.
<antiluc. 3.290> Hoc etiam, Quinti, tua per documenta probabo.
<antiluc. 3.291> Qui Spatium putat immensum, velut ante docebas,
<antiluc. 3.292> Haec immensa vocet, spatium quibus omne tenetur;
<antiluc. 3.293> Ut vocat aeternum, quod nullo tempore non est.
<antiluc. 3.294> Pars etenim Spatii quaecunque relicta supersit,
<antiluc. 3.295> Res ibi deficiens non est immensa profecto.
<antiluc. 3.296> Multimodis igitur cum sit distincta figuris,
<antiluc. 3.297> Atque ideo in multas Atomorum summa cohortes
<antiluc. 3.298> Sit divisa, tuo praeceptorisque Poetae
<antiluc. 3.299> Iudicio, quaecunque cohors immensa putetur,
<antiluc. 3.300> Hac opus est una Spatium simul omne repleri.
<antiluc. 3.301> Terminus est illi, quod non penetratur ab ipsa.
<antiluc. 3.302> Porro, dic sodes, gens infinita cuborum
<antiluc. 3.303> An toto, quantum est, Spatio protenditur una?
<antiluc. 3.304> Haud certe: siquidem globulis iam non locus esset,
<antiluc. 3.305> Nec spiris, triquetris, rhombis, mucronibus, hamis.
<antiluc. 3.306> Conica gens totum sola exaequarit Inane:
<antiluc. 3.307> Quo nunc pyramides, quo disci, quove cylindri
<antiluc. 3.308> Migrabunt? iuvat his Spatium ultra quaerere sedes.
<antiluc. 3.309> Nulla igitur Spatium immensum sola occupat. Ergo
<antiluc. 3.310> Nulla immensa potest, nulla infinita vocari.
<antiluc. 3.311> Dant aliis aliae finem accipiuntque vicissim.
<antiluc. 3.312> Sed quae sunt finita loco, finita necesse est
<antiluc. 3.313> Sint etiam numero; quare sub quaque figura
<antiluc. 3.314> Innumeras Atomos consistere posse negandum.
<antiluc. 3.315> Porro finitas Atomorum dicere formas,
<antiluc. 3.316> Atque ideo classes, queis dant sua nomina formae,
<antiluc. 3.317> Cogeris. Hinc sequitur conclusam limite certo 
<antiluc. 3.318> Materiae summam: cum non coalescere possit
<antiluc. 3.319> Undique finitis e partibus infinitum.
<antiluc. 3.320> Sed quoniam Spatii quodcunque relinquis inane,
<antiluc. 3.321> Aeque infinitum est, atque id quod corpore comples,
<antiluc. 3.322> Inde liquet Spatii summam non posse repleri, 
<antiluc. 3.323> Ni nova Materiae summa infinita creetur.
<antiluc. 3.324> Quae nunc sparsa natat Vacuo, quam curta brevisque est!
<antiluc. 3.325> Ampla videre mihi videor quae dolia vulgo
<antiluc. 3.326> Asservant inter cava fundamenta domorum
<antiluc. 3.327> Teutones, aut cryptis gelidoque in monte recisis
<antiluc. 3.328> Porticibus, veteri sacrata palatia Baccho:
<antiluc. 3.329> In quae si iaceres quantum capit amphora vini,
<antiluc. 3.330> Hospitibus, pro! quanta mihi vindemia! dicens;
<antiluc. 3.331> Imo quam tenuis, dicam, si dolia cernas.
<antiluc. 3.332> ET cur, si numero sunt infinita, volebas
<antiluc. 3.333> Semina Materiae Spatium quaecunque pererrant,
<antiluc. 3.334> Finitis tamen inter se distare figuris? 
<antiluc. 3.335> Haud equidem ignoro quid ad haec contraria forsan
<antiluc. 3.336> Invitum te compulerit. Cum nempe videres
<antiluc. 3.337> Non infinitas passim consurgere rerum
<antiluc. 3.338> In mundo species, at finibus esse coactam
<antiluc. 3.339> Quamque suis; nullamque nova splendescere forma,
<antiluc. 3.340> Intellexisti, quamvis agnoscere nolles
<antiluc. 3.341> Quid foret, esse aliquid certa quod lege domaret
<antiluc. 3.342> Effusam vim Materiae, frenoque protervam
<antiluc. 3.343> Luxuriem et rapidos posset compescere motus.
<antiluc. 3.344> Mens erat; at tibi Mens fabrica procul exulat omni:
<antiluc. 3.345> Ergo Materiae potius resecanda potestas,
<antiluc. 3.346> Ipsaque per certas formarum, sub duce nullo,
<antiluc. 3.347> Distribuenda fuit legiones atque catervas:
<antiluc. 3.348> Ut responderi posset quaerentibus, inter 
<antiluc. 3.349> Quadrupedes quare nil grandius est Elephanto?
<antiluc. 3.350> Cur non centimanos Briarei de stirpe Gigantes,
<antiluc. 3.351> Centauros, Scyllas, aut qualis fingitur Argus,
<antiluc. 3.352> Semibovesque viros edit Natura creatrix,
<antiluc. 3.353> Et Satyros; at se generatim secla propagant;
<antiluc. 3.354> Nec surgunt nova monstra, sed omni gente parentum
<antiluc. 3.355> Nascuntur similes atque omni tempore foetus?
<antiluc. 3.356> Scilicet innumeras Atomos in quaque repostas
<antiluc. 3.357> Classe quidem, at non innumeras occurrere classes.
<antiluc. 3.358> O miserum effugium! tua si corpuscula per se 
<antiluc. 3.359> consistunt, dominoque carent, ac sponte regunt se,
<antiluc. 3.360> Dic mihi, quae virtus, quae causa potentior ipsa
<antiluc. 3.361> Materia, paucas ad classes illa redegit
<antiluc. 3.362> Semina, quae nobis aeterna, immensaque iactas?
<antiluc. 3.363> Dic age, nam debes: factique edissere causam,
<antiluc. 3.364> Si potes; aut gratis haec omnia ficta fatere.
<antiluc. 3.365> Nempe tuis aptas naturae gesta repertis,
<antiluc. 3.366> Qui tua Naturae gestis aptare reperta
<antiluc. 3.367> Debueras: nec te tamen extricas labyrintho.
<antiluc. 3.368> Nam si Atomi sunt innumerae sub quaque figura,
<antiluc. 3.369> Saltem infinitae generis cuiusque creati
<antiluc. 3.370> Res fierent; passim Lupi, passimque Leones,
<antiluc. 3.371> Et pecudes passim, lapides, plantae excrerentur,
<antiluc. 3.372> Atque homines; omnis semper daret omnia tellus:
<antiluc. 3.373> Nec volucres aer, nec pisces unda teneret.
<antiluc. 3.374> Quae via nascendi cunctis animantibus una est,
<antiluc. 3.375> Infinita foret. Nullo de sanguine patrum
<antiluc. 3.376> Improvisus adesset equus, bos, ales et anguis;
<antiluc. 3.377> Non sensim vires, non augmen adeptus ab annis,
<antiluc. 3.378> At vegetus grandisque, et iam perfectus adulto
<antiluc. 3.379> Corpore; seminibus confestim ac sponte coactis.
<antiluc. 3.380> Nam quae facta semel, fieri cur posse negares?
<antiluc. 3.381> Poma sine arboribus, sine terra et semine fruges
<antiluc. 3.382> Affluerent; interdum alieno tempore messis
<antiluc. 3.383> Cresceret; inque mari medio consurgeret arbos.
<antiluc. 3.384> Omni luce novi soles, nova sidera cunctis
<antiluc. 3.385> Noctibus: innumeri diverso crine Cometae
<antiluc. 3.386> Nunc pervulgarent peregrino lumine coelum,
<antiluc. 3.387> Nunc levitate pari fugerent, oculisque videntum
<antiluc. 3.388> Eriperentur, et immenso haurirentur Inani.
<antiluc. 3.389> Namque infinitis debent concurrere semper
<antiluc. 3.390> Infinita modis, ullo nec limite sisti;
<antiluc. 3.391> Quando infinitum numero non clauditur ullo.
<antiluc. 3.392> ASPICE tesserulas, queis ludicra bella geruntur
<antiluc. 3.393> In tabula, vario quam segmina picta colore
<antiluc. 3.394> Distinguunt. Prima pedites in fronte locati,
<antiluc. 3.395> Regem et Reginam, famulos equitesque tuentur,
<antiluc. 3.396> Nec posite gemino desunt in margine turres:
<antiluc. 3.397> Quisque sua solet ire via, miscentur et intrant
<antiluc. 3.398> Alternis inimicam aciem; fit plurima caedes
<antiluc. 3.399> Hinc atque hinc, donec cedat Rex undique captus.
<antiluc. 3.400> Interea quoties pugnae variatur imago!
<antiluc. 3.401> Quam diversa etiam, quam multiplici positura,
<antiluc. 3.402> Obiicibusque novis pugnantum invertitur ordo,
<antiluc. 3.403> Invertique potest! Non sunt tot in aequore fluctus,
<antiluc. 3.404> Nec tot habent silvae frondes, aut gramina campi.
<antiluc. 3.405> Quid, si infinitis ageretur ludus utrinque
<antiluc. 3.406> Tesserulis; an summa foret finita modorum? 
<antiluc. 3.407> NEC iuvat innumeros alibi confingere Mundos
<antiluc. 3.408> In quibus omnigenum scateat sine limite rerum
<antiluc. 3.409> Copia, quae nostro parce conceditur Orbi
<antiluc. 3.410> Nam si revera starent, quos exstruis, Orbes,
<antiluc. 3.411> Qua ratione probas nostratibus esse replendos
<antiluc. 3.412> Corporibus; nec posse novis coalescere formis
<antiluc. 3.413> Tot concurrentes Atomos, nova semper ut illic
<antiluc. 3.414> Ac penitus nobis incognita corpora gignant?
<antiluc. 3.415> Namque modi quibus hae partes concrescere possunt,
<antiluc. 3.416> Non tantum multo sunt plures partibus ipsis,
<antiluc. 3.417> Verum infinite plures. Quae nexibus ergo 
<antiluc. 3.418> Diversis poterunt diverse corpora gigni,
<antiluc. 3.419> Sunt infinite magis infinita. Quis autem
<antiluc. 3.420> Tantum infinitum tanta virtute coercet,
<antiluc. 3.421> Ne, sibi permissum atque omni variabile casu,
<antiluc. 3.422> Det species aliquando novas, veteresque vicissim
<antiluc. 3.423> Diffingat? Fixa est adeo si norma creandis
<antiluc. 3.424> Corporibus, qualem servat natura perennem;
<antiluc. 3.425> Si rerum genera et certa et finita videntur;
<antiluc. 3.426> Esse modum finemque Atomis frenumque necesse est.
<antiluc. 3.427> NATURAS porro similes non sola figura
<antiluc. 3.428> Principiorum, ut forte putas, at certus eorum
<antiluc. 3.429> Nexus et ad leges quidam status effecit ordo.
<antiluc. 3.430> Quin aliam speciem referentia prorsus ab iisdem
<antiluc. 3.431> Principiis aliter digestis corpora fient.
<antiluc. 3.432> Ut nive candidior limus, quem Serica regna
<antiluc. 3.433> Finxerunt dudum, quique his iam fingitur oris,
<antiluc. 3.434> Pistus utraque manu figuli, cedensque moventis
<antiluc. 3.435> Arbitrio, currente rota, dat monstra Deorum
<antiluc. 3.436> Omnigenasque feras et Eoi munera ponti:
<antiluc. 3.437> Ex illo nunc forma viri, nunc urceus exit.
<antiluc. 3.438> Qui cibus in nostros facilis convertitur artus,
<antiluc. 3.439> In cane fit canis; atque leo, si forte leonis
<antiluc. 3.440> Venerit in stomachum. Ros idem gramina campi,
<antiluc. 3.441> Hortorum flores, frumentaque nutrit in arvis.
<antiluc. 3.442> Phocarum veluti rector, quem fabula narrat
<antiluc. 3.443> Multimodis oculos hominum elusisse figuris.
<antiluc. 3.444> Nam villosus aper, durum atque immobile saxum,
<antiluc. 3.445> Flamma corax, fluviusque liquens erat, ac ferus anguis:
<antiluc. 3.446> Mille novas iterum species iterumque daturus,
<antiluc. 3.447> Arcto ni premerent fugitivum vincula nexu:
<antiluc. 3.448> Humanos donec repararet denique cultus.
<antiluc. 3.449> Unde licet paucae varient elementa figurae,
<antiluc. 3.450> Res tamen innumeras et qualiacunque creabunt
<antiluc. 3.451> Corpora, non specie tantum, ceu raris, in una;
<antiluc. 3.452> At multas itidem species, quot cudere possunt
<antiluc. 3.453> Innumerabilium nexus, quos esse probavi
<antiluc. 3.454> Prorsum infinitos. Unde infinita videres
<antiluc. 3.455> Et rerum genera, et generis cuiusque creata
<antiluc. 3.456> Corpora, si vere sub qualicunque figura
<antiluc. 3.457> Innumeras Atomos totus comprenderet Orbis:
<antiluc. 3.458> Ergo quadrupedes immani maximitate,
<antiluc. 3.459> Aut forma horribiles: Polyphemos, atque Chimaeras,
<antiluc. 3.460> Gorgonas, Harpyasque, ac septem faucibus Hydros.
<antiluc. 3.461> E quadris, duplici tantum quae picta colore,
<antiluc. 3.462> Sic incredibilis formarum copia prodit,
<antiluc. 3.463> Mutatis saepe ordinibus, textuque quadrorum;
<antiluc. 3.464> Unde pavimentis veniat decor atque venustas.
<antiluc. 3.465> AEMULA Naturae (quanto minor inferiorque)
<antiluc. 3.466> Mens humana, tamen vi freta laboris et arte,
<antiluc. 3.467> Quam ratio solers parit, experientia firmat,
<antiluc. 3.468> Mixturis elementorum, quae paucula novit,
<antiluc. 3.469> Spe lucri proprios nova corpora finxit in usus,
<antiluc. 3.470> Et species, quibus abstinuit Natura, creatis
<antiluc. 3.471> Addidit; igne coquens, unguenta et pharmace fecit,
<antiluc. 3.472> Granaque sulphurea, et vitrum, urentesque lapillos,
<antiluc. 3.473> Insitione dedit priscis nova germina truncis;
<antiluc. 3.474> Iussit et ignotos animalia prodere foetus,
<antiluc. 3.475> Robustumque genus mulos invexit in Orbem.
<antiluc. 3.476> Et tuus ille opifex Mundi, rerum unicus auctor,
<antiluc. 3.477> Omniparens casus fundo tam divite pollens,
<antiluc. 3.478> Non facit haec! Brevis huic virtus, aut curta supellex.
<antiluc. 3.479> Esse Atomis fines igitur frenumque necesse est.
<antiluc. 3.480> Verum, quod per se est, frenum finesque recusat:
<antiluc. 3.481> Ergo stare suis non possunt viribus unquam,
<antiluc. 3.482> Et causam agnoscunt Atomi, Numenque supremum.
<antiluc. 3.483> Ilic Deus, hic certe est; frustraque, Epicure, reclamas.
<antiluc. 3.484> NUNC igitur Spatio immenso finita vagari
<antiluc. 3.485> Si dederis, nullo coalescent semina nexu.
<antiluc. 3.486> Nempe mari magno si longe dissita venti
<antiluc. 3.487> Navigia impellent aliquot rectoris egena,
<antiluc. 3.488> Numquid fortuna tandem fore credis, ut suquam
<antiluc. 3.489> in classem coeant, et consociata ferantur
<antiluc. 3.490> Fluctibus Oceani, quantos tegit orbita Solis,
<antiluc. 3.491> Quantum et transversus Mundi protenditur axis?
<antiluc. 3.492> Disgregat in Vacuo certe distantia maior
<antiluc. 3.493> Finitas Atomos: per inania magna solutae
<antiluc. 3.494> Convenient numquam; spatia infinita vagando
<antiluc. 3.495> Non tranare nisi infinito tempore possunt.
<antiluc. 3.496> Pro! Quam operis disiecta tui male membra cohaerent!
<antiluc. 3.497> AT si Materiam claudunt circumundique fines,
<antiluc. 3.498> Illam ultra, quaeris, quo sit ventura sagitta
<antiluc. 3.499> Quam bonus arcitenens valido contorserit arcu.
<antiluc. 3.500> Ex errore tuo dubium tibi nascitur illud.
<antiluc. 3.501> Ultra Materiem nihil est; mittes ne sagittam
<antiluc. 3.502> in nihilum? Nihilo non est locus: ergo resistet,
<antiluc. 3.503> Nec poterit telum vetitos erumpere fines,
<antiluc. 3.504> Et vires frustra effusas mirabitur arcus.
<antiluc. 3.505> Nec sine corporibus locus est, nec mobile quidquam
<antiluc. 3.506> Absque loco: Spatium si funditus omne revellas, 
<antiluc. 3.507> Mors erit haec motus; alisque repente recisis
<antiluc. 3.508> Missile, iam nullo in directum tramite abibit
<antiluc. 3.509> Iniussum per iter raptantibus aetheris undis.
<antiluc. 3.510> AETERNAS finxisse Atomos totius ut Orbis
<antiluc. 3.511> Principium foret absque Deo, nusquamve creatum,
<antiluc. 3.512> Atque infinitas, quod utrumque probata refellunt,
<antiluc. 3.513> Haud satis est visum implacato Numinis hosti:
<antiluc. 3.514> Verum immortales etiam affirmare necessum
<antiluc. 3.515> Huic fuit; ut cunctis etsi non dotibus, aevo
<antiluc. 3.516> Mentiri Numen saltem, ac supplere valerent.
<antiluc. 3.517> et quia corporibus mors est, elementa resolvi
<antiluc. 3.518> Cum coepere, suos ac tandem rumpere nexus,
<antiluc. 3.519> Idcirco nullis compactas ex elementis,
<antiluc. 3.520> Verum perfecta pollentes simplicitate,
<antiluc. 3.521> Ac solidas Atomos, minimasque et vulnere nullo
<antiluc. 3.522> Dividuas fecit; ne morti occumbere possent.
<antiluc. 3.523> NUNC, individuas igitur non esse, probandum.
<antiluc. 3.524> Res acta est: etenim variis extare figuris
<antiluc. 3.525> Dixisti: possunt sine partibus esse figurae?
<antiluc. 3.526> Fac tibi quadratas, teretes, triquetrasve, licebit;
<antiluc. 3.527> Plurimus extremas exasperet angulus oras;
<antiluc. 3.528> Sint aliae cuneis similes, aliaeque cylindris;
<antiluc. 3.529> Spriales aliis flexus, vel acumina fingas;
<antiluc. 3.530> Permultis hamus, mucro, vel adunca proboscis,
<antiluc. 3.531> Cornua, vel dentes, rami, perplexaque fila
<antiluc. 3.532> Promineant; quasdam speculo magis effice plenas:
<antiluc. 3.533> Denique ad arbitrium forma, prout est opus, omni
<antiluc. 3.534> Ut possint haerere modo, facilique coire
<antiluc. 3.535> Congressu: da quosque sinus, da quaslibet ansas,
<antiluc. 3.536> Tu pater, ac figulus: tandem necte, assue, texe;
<antiluc. 3.537> sed mihi ne minimas, sic ut minus esse queat nil,
<antiluc. 3.538> Neve haud compositas, immortalesque profecto
<antiluc. 3.539> dixeris, utpote quae non constent partibus ullis;
<antiluc. 3.540> Et cum principiis careant ipsissima rerum
<antiluc. 3.541> Principia, haud unquam in res ullas posse resolvi.
<antiluc. 3.542> Nam circumcidi possunt, fierique minora,
<antiluc. 3.543> Atque in perpetuum frangi, quaecunque figuris
<antiluc. 3.544> Praedita sunt. Ita quadratis mutare rotunda
<antiluc. 3.545> Caedendo promtum est; iterum quadrata rotundis.
<antiluc. 3.546> Quamque diu superest hamus, vel mucro, vel uncus,
<antiluc. 3.547> Vel quaecunque potest Atomum signare figura,
<antiluc. 3.548> Semper ibi superest aliquid quod radere possis.
<antiluc. 3.549> AUT illis igitur formam concedere nullam
<antiluc. 3.550> Cogeris, atque ansas abradere funditus omnes;
<antiluc. 3.551> Iamque adeo nullius erunt primordia molis:
<antiluc. 3.552> Aut si vis illas aliqua irretire catena,
<antiluc. 3.553> Quo melius possint nexus sociare maritos;
<antiluc. 3.554> Iam tibi principiis Atomi, ceu caetera constent
<antiluc. 3.555> Corpora. Nec dicas quid primum in rebus inesse
<antiluc. 3.556> Perpetuum, simplex, solidum, immortale, necessum,
<antiluc. 3.557> Corporeumque simul: quoniam non amplius ista
<antiluc. 3.558> Conciliare potes; tibi nec iam impune licebit
<antiluc. 3.559> Dividuas Atomis auferre ac reddere partes.
<antiluc. 3.560> QUIN etiam, ut velles omni spoliare figura
<antiluc. 3.561> Quae tibi Naturae corpuscula prima videntur:
<antiluc. 3.562> Discrepat id quanquam Vero placitisque repugnat;
<antiluc. 3.563> Ne spoliata quidem, penitus sine partibus essent.
<antiluc. 3.564> Namque ubi nectuntur (ponamus talia necti)
<antiluc. 3.565> Totane cum sociis coniungi dixeris? An non?
<antiluc. 3.566> Si tota; est igitur penetrabile corpus, et unum
<antiluc. 3.567> Ex duplici fiet semper, nec mille decemve
<antiluc. 3.568> Millia vel minimam poterunt extollere molem,
<antiluc. 3.569> Totaque Materies Atomum redigetur in unam:
<antiluc. 3.570> Quo quid ineptius est? At si non tota cohaerent;
<antiluc. 3.571> Ergo per partem. Sic nunquam est partibus orba
<antiluc. 3.572> Materies. Ab ea partes si dempseris, aufers
<antiluc. 3.573> Naturam, et nihilo reddis: nil possidet unum
<antiluc. 3.574> Et simplex; menti laudem hanc permittit habendam:
<antiluc. 3.575> Ipsa sed extensa est; atque huius particula omnis,
<antiluc. 3.576> Ut pars totius, in partes ita sectile Totum est.
<antiluc. 3.577> TRES itaque annectas, ut fundamenta futuri
<antiluc. 3.578> Corporis, in medio positam simul utraque tanget;
<antiluc. 3.579> Altera sed laevum tanget latus, altera dextrum.
<antiluc. 3.580> Adiicias aliam subtusque superque, videbis
<antiluc. 3.581> Quattuor in media partes. Nunc ante retroque
<antiluc. 3.582> Des alias, iterum mediam quae tangere possint,
<antiluc. 3.583> Sex numeras. Restant spatia interiecta, novisque
<antiluc. 3.584> Seminibus possunt impleri, quae simul istam,
<antiluc. 3.585> Diversa at facie, tangent: tot partibus ergo
<antiluc. 3.586> Haec Atomus constat, quot habet circumundique parvas
<antiluc. 3.587> Ac sibi contiguas Atomos; et partibus illis
<antiluc. 3.588> Omnibus est etiam centrum commune, quod ipsum
<antiluc. 3.589> Particulas alias complectitur, atque ita semper;
<antiluc. 3.590> Ut nequeas unquam finem reperire secandi.
<antiluc. 3.591> Quem si invenisses, extrema secutus, haberes
<antiluc. 3.592> Rem non extensam, sine centro et partibus; hoc est,
<antiluc. 3.593> Materiem, quae Materies non amplius esset.
<antiluc. 3.594> Quod si tam parva terrentur imagine sensus, 
<antiluc. 3.595> Nec fugitiva sequi conspectu segmina possunt,
<antiluc. 3.596> Aspice quam late se parvula ductilis auri
<antiluc. 3.597> Lamina protendat, repetito saepius ictu:
<antiluc. 3.598> Flamante e stipula quam immensa volumina fumi
<antiluc. 3.599> Exsurgant, densa et subtexant caerula nocte;
<antiluc. 3.600> Quam levis inficiat quantos tinctura liquores;
<antiluc. 3.601> Quam tenui demum inflammati sulphuris aura
<antiluc. 3.602> Ingratus vinis odor et sapor inditus adsit:
<antiluc. 3.603> Multa quidem, sed crassa tibi corpuscula sensum
<antiluc. 3.604> Quae feriunt; quot non feriant vix credere possis:
<antiluc. 3.605> Subtili nimium quia sunt haec praedita filo.
<antiluc. 3.606> AD perpendiculum si linea recta iacenti
<antiluc. 3.607> Inciderit, puncto resupinam figet in uno. 
<antiluc. 3.608> Si cadet oblique, paulo teget amplius illam;
<antiluc. 3.609> Nec punctis tanget, licet inclinata, duobus,
<antiluc. 3.610> Plusve minusve tamen, clivo prout illa minore
<antiluc. 3.611> Vel maiore cubat. Sic plusve minusve gradatim
<antiluc. 3.612> Tactile sit punctum, prout angulus inde remansit
<antiluc. 3.613> Obtusus vel acutus. Item si iungimus ambas,
<antiluc. 3.614> Sic tamen ut puncto fiet altera longior uno,
<antiluc. 3.615> Nec magis exsuperet dextra quam parte sinistra,
<antiluc. 3.616> En! tibi dimidias Atomos queis linea maior
<antiluc. 3.617> Prominet. Hoc etiam te Pyramis ipsa docebit.
<antiluc. 3.618> Quattuor huic facies Atomum ducuntur in unam;
<antiluc. 3.619> Quattuor huic Atomo partes ergo esse necesse est.
<antiluc. 3.620> Nam sit Apex Atomus; quae linea proxima, binis 
<antiluc. 3.621> Est Atomis, tribus est quae tertia, sic quoque deinceps.
<antiluc. 3.622> Una duas igitur liquido premit, atque duae tres,
<antiluc. 3.623> Verum non totas; cum semper linea crescat
<antiluc. 3.624> Inferior, donec superet basis infima cunctas.
<antiluc. 3.625> CUR diagonalem lateri commensus, inanes
<antiluc. 3.626> Deprendis curas, teque hic spes irrita fallit?
<antiluc. 3.627> Si tamen ex Atomis est omnis linea quadri,
<antiluc. 3.628> Protinus obliquae non est componere rectam
<antiluc. 3.629> Cur nequeas; Atomis paribus nam si utraque constet,
<antiluc. 3.630> Iam facile inventu est quanto haec numerosior, illam
<antiluc. 3.631> Exsuperet: sed cum hoc frustra in molimine sudas,
<antiluc. 3.632> Maiores Atomis Atomos agnoscere debes.
<antiluc. 3.633> Forte ideo nulla quadrari circulus arte,
<antiluc. 3.634> Nulla vi potuit nostrae per secula mentis:
<antiluc. 3.635> tentatum multis opus infelicibus exit
<antiluc. 3.636> Auspiciis; vanum risit Natura laborem.
<antiluc. 3.637> Nulla Geometrices tibi non arcana repugnant.
<antiluc. 3.638> Quilibet innumeros in se implicat orbibus orbes
<antiluc. 3.639> Circulus: at totidem centrum qui proximus ambit,
<antiluc. 3.640> Orbis habet partes, quot qui tenet ultimus oram. 
<antiluc. 3.641> Namque intermediis tot in Orbibus, ordine certo,
<antiluc. 3.642> Quo propius centrum est, maioribus usque minora
<antiluc. 3.643> Respondent spatia, et decrescit particularum
<antiluc. 3.644> Mensura, haud numerus. Quin et si simplice puncto
<antiluc. 3.645> Centrum stare putas, centro quoque caecus in ipso es.
<antiluc. 3.646> Nam qua parte sui latus unum respicit orae,
<antiluc. 3.647> Hac latus adversum non respicit: unde tot illi
<antiluc. 3.648> Sunt minimae partes, quot ea numerantur in ora,
<antiluc. 3.649> Etsi quaeque minor. Centrum ipsum est circulus alter,
<antiluc. 3.650> Qui rursum innumeros in se complectitur orbes.
<antiluc. 3.651> ERGO Materies, ut pondera, tempora, motus, 
<antiluc. 3.652> Dividitur semper; nunquam horum extrema secando
<antiluc. 3.653> Assequeris. Veluti motus pars nulla quies est;
<antiluc. 3.654> Temporis ut partes minimae sunt tempora quaedam;
<antiluc. 3.655> Ponderis ut partes sunt pondera; sic quoque nulla
<antiluc. 3.656> Corporis extensi pars non extensa profecto est.
<antiluc. 3.657> Quod si individuum nonnunquam in corpore punctum
<antiluc. 3.658> Fingimus, hoc sit uti centri ratio ipsa notetur:
<antiluc. 3.659> Linea sic spatio sine lato finitur, imo
<antiluc. 3.660> Lata superficies solido sine; corporis etsi
<antiluc. 3.661> Naturam longe, late, solideque profundam
<antiluc. 3.662> Noverimus, nec posse aliter consistere corpus.
<antiluc. 3.663> AT, demonstratur, dives, cum sphaera iacenti
<antiluc. 3.664> Ponitur in plano, punctum quo iungitur illi,
<antiluc. 3.665> Esse individuum. Sedenim qui talia monstrant,
<antiluc. 3.666> Effingunt animo sphaeram planumque minutis
<antiluc. 3.667> E punctis; uni quae sunt bene nota Mathesi,
<antiluc. 3.668> Dum spatii rationem a corpore segregat ipso;
<antiluc. 3.669> Non Physicae, corpus quae semper conspicit ipsum.
<antiluc. 3.670> Ergo, si punctum vere perpendimus illud
<antiluc. 3.671> Contactus, veram solidi partem esse videmus,
<antiluc. 3.672> Atque parem reliquis quas scindi posse probatum est.
<antiluc. 3.673> haud etenim plani faciem contingere solum
<antiluc. 3.674> Cernitur, ast etiam sphaerae cui firmiter haeret,
<antiluc. 3.675> Partes vicinis contingit partibus: ergo
<antiluc. 3.676> Dividuum est, et particulis e pluribus in se 
<antiluc. 3.677> Conflatum; quamvis hac tantum parte videri
<antiluc. 3.678> Possit nonnumquam, qua plano contiguum fit.
<antiluc. 3.679> DIVIDUAS Atomos igitur fatearis oportet:
<antiluc. 3.680> Unde mori possunt. Nam reii quae fuit ante,
<antiluc. 3.681> Continuo mors est cum solvi coepit, et illas 
<antiluc. 3.682> Diffluere in partes Quarum agmine constitit olim.
<antiluc. 3.683> Nec dicas, plenae cum sint, quod laedere possit
<antiluc. 3.684> Non admissuras, et ab omni vulnere prorsus
<antiluc. 3.685> Immunes, nullum quia celant intus inane.
<antiluc. 3.686> Praeterquam quod enim vacuum non esse revici
<antiluc. 3.687> Corporibus cunctis, quae constat morte resolvi;
<antiluc. 3.688> Si nequeunt Atomi, quia plenae, occumbere leto,
<antiluc. 3.689> Non ergo has sua simplicitas a morte tuetur,
<antiluc. 3.690> Insita durities hoc tantum munere donat:
<antiluc. 3.691> sed neque durities; etenim coeuntibus illis
<antiluc. 3.692> Inter se, vacuum non est qua parte cohaerent,
<antiluc. 3.693> Et tamen avelli vel te ipso iudice possunt.
<antiluc. 3.694> Sic immortales Atomi non esse probantur.
<antiluc. 3.695> Et quia quidquid habet finem moriturque peritque,
<antiluc. 3.696> Hoc sine principio non est, at coepit oriri
<antiluc. 3.697> Aeternas Atomos igitur non esse memento.
<antiluc. 3.698> Omnia nativo mortalia corpore constant:
<antiluc. 3.699> Quaeque aliqu possunt labi et tabescere causa,
<antiluc. 3.700> Nulla forent penitus, nisi quis foret auctor ut essent:
<antiluc. 3.701> Est Atomis ideo, vere mortalibus, auctor.
<antiluc. 3.702> AT quanquam in partes scindi queat infinitas
<antiluc. 3.703> Materies, tamen haud dicas aequalia magnis
<antiluc. 3.704> Corpora parva fore, ac nullo discrimine moles;
<antiluc. 3.705> Ex infinitis quasi singula partibus aeque
<antiluc. 3.706> Constarent. Quamvis etenim sint corpora nulla, 
<antiluc. 3.707> Quae non dimidia semper decrescere possint
<antiluc. 3.708> Parte sui, moles tamen haud scinduntur in aequas;
<antiluc. 3.709> Parva sed in parvas, in magnas magna: resectis
<antiluc. 3.710> Partibus ut maneant eadem discrimina semper,
<antiluc. 3.711> Quae totis fuerant: nam semipede amplior ulna
<antiluc. 3.712> Semiputata manet, veluti pede grandior ulna est.
<antiluc. 3.713> SED qua fronte mihi haec Epicurus?  Nonne sub una 
<antiluc. 3.714> Semina materiae locat infinita figura?
<antiluc. 3.715> Dicam igitur. Tot sunt Atomi cuiusque figurae,
<antiluc. 3.716> summa figurarum quot circumplectitur omnis.
<antiluc. 3.717> Insuper, hic numerus speciem qui continet unam,
<antiluc. 3.718> Aequatur numero species qui continet omnes.
<antiluc. 3.719> Totum adeo per te non maius parte videtur.
<antiluc. 3.720> Si capis haec absurda, profarisque ore sereno,
<antiluc. 3.721> Cur ea non capies quae demonstrata reliqui?
<antiluc. 3.722> Non enim in aequales, ut sunt tua semina, verum
<antiluc. 3.723> In decrescentes abeunt mihi corpora partes;
<antiluc. 3.724> Et sint dividuae quamvis, re non tamen ipsa
<antiluc. 3.725> divisae, semperque aliquo clauduntur acervo
<antiluc. 3.726> Coniunctae. Sic Materiam, qualem esse docemus,
<antiluc. 3.727> Haud infinitam quovis in corpore dices.
<antiluc. 3.728> Nam semel adscripta communi mole per omne
<antiluc. 3.729> Particulas, quamcunque tuo adscripsisse libebit
<antiluc. 3.730> Arbitrio, certe paucas in corpore parvo,
<antiluc. 3.731> Multas in magno numerabis corpore moles:
<antiluc. 3.732> Quamvis sic minimam nequeas assumere partem,
<antiluc. 3.733> Ut non sint partes, constat quibus ipsa, minores.
<antiluc. 3.734> Infinitum ergo est, non quod sine fine secando
<antiluc. 3.735> Fit minus, at nulli quod fines undique claudunt.
<antiluc. 3.736> infinitum etenim, atque immensum nomine claudunt.
<antiluc. 3.737> Re sunt unum et idem, atque eadem de utroque feruntur:
<antiluc. 3.738> Materies porro, qualem describimus, etsi
<antiluc. 3.739> Decrescit semper, non est immensa. Quid ergo est?
<antiluc. 3.740> Congeries rerum, quae possunt usque secari.
<antiluc. 3.741> Res illae seorsum, ac proprio sub limite perstant:
<antiluc. 3.742> Atqui ex finitis coeuntibus et cumulatis
<antiluc. 3.743> Summam infinitam conflari haud posse probatum est.
<antiluc. 3.744> VERUM quodcunque est, simplex sit oportet et unum,
<antiluc. 3.745> Obiicis; at simplex nunquam dicetur et unum, 
<antiluc. 3.746> Quidquid dividitur: sunt ergo corpora quaedam
<antiluc. 3.747> Quae prorsus non ulla queunt in frusta secari.
<antiluc. 3.748> Quod si non esset, iam certe nulla darentur
<antiluc. 3.749> Principia, et corpus nullum quod partibus esset
<antiluc. 3.750> Compactum veris; in eis quia nil foret unum:
<antiluc. 3.751> Atqui hoc a vera procul est ratione repulsum.
<antiluc. 3.752> Namque ut principium Numeri, quicunque sit,  unum est;
<antiluc. 3.753> Atque omnis constat numerus compluribus unis;
<antiluc. 3.754> Sic et principium compacti corporis unum est,
<antiluc. 3.755> Atque adeo corpus multis compingitur unis.
<antiluc. 3.756> Quod si per se se forsan nequit una vocari
<antiluc. 3.757> Materies, at saltem unis confletur oportet:
<antiluc. 3.758> Ergo individuis illam constare farendum.
<antiluc. 3.759> NIL melius, Quinti, nil ipse Epicurus, et ille
<antiluc. 3.760> Qui Latio captus delusit carmine mentes
<antiluc. 3.761> Dixerit. Illa tamen mira quae congeris arte,
<antiluc. 3.762> Disiicere haud magnum est, tenuique evertere flatu.
<antiluc. 3.763> Quodcunque est, unum est, fateor: sed dicitur unum
<antiluc. 3.764> Haud ratione pari. Quod simplex intus et omnis immensa. 
<antiluc. 3.765> Parte caret, vere hoc unum est. Ante omnia Numen,
<antiluc. 3.766> Quod modo tu, licet invitus frustraque reluctans
<antiluc. 3.767> Agnosces, unum est. Etiam mens nostra, supremi
<antiluc. 3.768> Numinis effigies, una est ac nescia scindi.
<antiluc. 3.769> At quae solius natura est propria Mentis,
<antiluc. 3.770> Hanc cave Materiae tribuas. Discrimine quanto
<antiluc. 3.771> Mentem et Materiae par sit secernere textum,
<antiluc. 3.772> Accipies posthac. Sed corpus non magis unum
<antiluc. 3.773> Esse potest, quam Mens in partes una secari.
<antiluc. 3.774> Nempe quod est, duplici distinguitur ordine rerum:
<antiluc. 3.775> Quod non extensum neque constat partibus ullis,
<antiluc. 3.776> Simplice donatur natura, et dicitur unum:
<antiluc. 3.777> At secus extensum, quia constat partibus: ergo
<antiluc. 3.778> Non individuum, non simplex esse, nec unum
<antiluc. 3.779> Ipse vides. A se sic longe dissita pugnant
<antiluc. 3.780> Unum et Materies, nec eadem in sede morantur:
<antiluc. 3.781> Nulla potest adeo vere pars una vocari
<antiluc. 3.782> Materiae; quamvis hoc nomine cuncta vocentur
<antiluc. 3.783> Corpora, quod multas habeant cum singula partes,
<antiluc. 3.784> Molem aliquam reliquis seiunctam molibus in se
<antiluc. 3.785> Contineant: nam sic lapis unas dicitur, unum
<antiluc. 3.786> Flumen, et una domus; sic omnis Materiae pars,
<antiluc. 3.787> Circuitu proprio, propria finita figura.
<antiluc. 3.788> PRINCIPIUM vero Numeri sic dicimus unum,
<antiluc. 3.789> Ut tamen interdum Mens illud frangere possit,
<antiluc. 3.790> Atque infinite subducere; quod nisi fiat,
<antiluc. 3.791> In partes aequas numerus non scinditur impar;
<antiluc. 3.792> Nec septem vel centum aequaliter in tria solves 
<antiluc. 3.793> Segmina. Dividuum sic nostra mente sit unum.
<antiluc. 3.794> Ast ubi Materiam metimur, singula puncta
<antiluc. 3.795> Dividimus re non animo. Nam linea nulla est
<antiluc. 3.796> Materiae, partes quae non scindatur in aequas.
<antiluc. 3.797> At secus accideret, si vere, ut tu tibi suades,
<antiluc. 3.798> Ex individuis constaret linea punctis.
<antiluc. 3.799> Nam si punctorum numerus queis linea constat,
<antiluc. 3.800> Est impar, nunquam paria in duo segmina scindes.
<antiluc. 3.801> Sunt igitur puncta haec fictitia, ludicra, vana;
<antiluc. 3.802> Materies nec seminibus compingitur unis.
<antiluc. 3.803> NOVERAT id certe (reliquos nam Numinis hostes 
<antiluc. 3.804> Confutare iuvat) qui nunc Sinensia partim
<antiluc. 3.805> Dogmata complexus, partim vesana Stratonis
<antiluc. 3.806> Restituit commenta, suisque erroribus auxit
<antiluc. 3.807> Omnigeni SPINOSA Dei fabricator, et Orbem
<antiluc. 3.808> Appellare Deum, ne quis Deus imperet orbi,
<antiluc. 3.809> Tanquam esset domus ipsa domum qui condidit, ausus.
<antiluc. 3.810> Sic rediviva novo se se munimine cinxit
<antiluc. 3.811> Impietas, tumidumque alta caput extulit arce.
<antiluc. 3.812> Scilicet ex toto rerum glomeramine Numen
<antiluc. 3.813> Construxit, cui sint pro corpore corpora cuncta;
<antiluc. 3.814> Et cunctae mentes pro mente, simulque perenni
<antiluc. 3.815> Pro vita atque avo, fuga temporis ipsa caduci,
<antiluc. 3.816> Et qui seclorum iugis devolvitur ordo.
<antiluc. 3.817> Pana putes; non Arcadicis in montibus illum
<antiluc. 3.818> Capripedem, cui silvicolae pecus omne sacrabant,
<antiluc. 3.819> Septiforo solitum calamo Suringa vocare,
<antiluc. 3.820> Sectarique leves inter nemora avia Nyphas, 
<antiluc. 3.821> Cornutumque caput lenta praecingere pinu,
<antiluc. 3.822> Mittere et insanos per agrestum corda timores;
<antiluc. 3.823> Sed qui magnifico referebat nomine Mundum.
<antiluc. 3.824> Quidquid enim est, ipsi Deus est, idem unus et omnia.
<antiluc. 3.825> At quia quod per se est, infinitum esse necesse est,
<antiluc. 3.826> Nec tamen id rerum in numero, velut ante docebam,
<antiluc. 3.827> fas reperire fuit; monstro nil territus, omnem
<antiluc. 3.828> Abiecit numerum; nec multis partibus auctam
<antiluc. 3.829> Materiae summam voluit SPINOSA, sed unam
<antiluc. 3.830> Atque individuam vere sine partibus ullis,
<antiluc. 3.831> Immensamque Atomum. Demens qui se ipse, Deumque
<antiluc. 3.832> Confudit ranis ac muribus; et proprium nil
<antiluc. 3.833> Sensit inesse sibi, vel cum se scire videret
<antiluc. 3.834> Ignorante alio, atque alio laetante doleret.
<antiluc. 3.835> Egregium Numen cultro quod scindere possis!
<antiluc. 3.836> Non scindetur, ait, quamvis quae membra videntur
<antiluc. 3.837> Corporis immensi forte in diversa locorum
<antiluc. 3.838> Transtulerim; quod scindit enim, et quod scinditur, unum est.
<antiluc. 3.839> Insulse: si carnificem, gladiumque necato
<antiluc. 3.840> Distingui nolit, nec progenitore creatum, 
<antiluc. 3.841> Nec pastore lupos, nec vivis luce carentes.
<antiluc. 3.842> NAM varios res una modos assumere quamvis
<antiluc. 3.843> Temporibus possit variis, pugnantia nunquam,
<antiluc. 3.844> Ut mortem vitamque, assumet tempore in uno;
<antiluc. 3.845> Nec simul esse potest quadrata, simulque rotunda,
<antiluc. 3.846> Et capere adversas cum simplicitate figuras.
<antiluc. 3.847> Vel si quadratur partim, partimque rotunda est,
<antiluc. 3.848> Non iam individua, aut simplex, aut una putetur.
<antiluc. 3.849> Unius multas generis res esse fatebor;
<antiluc. 3.850> At rem unam dici, quae res complectitur omnes
<antiluc. 3.851> non modo distinctas, sed tot rationibus in se
<antiluc. 3.852> Diversas, quarum semper negat haecce quod illa 
<antiluc. 3.853> Adstruit, ac Totum sine partibus esse, repugnat.
<antiluc. 3.854> VERUM instat; Res esse duas, quarum altera fines
<antiluc. 3.855> Angustos habeat, cum nesciat altera finem,
<antiluc. 3.856> Haud minus a Vero forsan distare videtur.
<antiluc. 3.857> Si fuerint etenim diversae, stentque seorsum;
<antiluc. 3.858> Haec, immensa licet, licet infinita vocetur,
<antiluc. 3.859> Non totum esse tenet, quod participatur ab illa:
<antiluc. 3.860> Unde immensa nequit, nequit infinita vocari.
<antiluc. 3.861> Egregie dicit, si per se stare putemus
<antiluc. 3.862> Res ambas: siquidem cum Numine Mundus haberet
<antiluc. 3.863> Divisum imperium; Deus et minor, at Deus esset.
<antiluc. 3.864> Verum infinitae si Totum hoc debeat ut sit
<antiluc. 3.865> Finita; haud certe natura precaria, pendens,
<antiluc. 3.866> E nihilo ducta, in nihilum per se apta revolvi,
<antiluc. 3.867> Subdita, egena, recens atque adventitia finit
<antiluc. 3.868> Naturam per se stantem, et quam stare necesse est.
<antiluc. 3.869> Huic adiuncta nihil tribuit, nil demit adempta.
<antiluc. 3.870> Scilicet est in ea, non ut pars cernitur esse
<antiluc. 3.871> In Toto; sed ut in causis effecta videntur.
<antiluc. 3.872> Unde novum astutae ruit Impietatis asylum. 
<antiluc. 3.873> HAEC in Spinosam. Te nunc, Epicure, lacesso.
<antiluc. 3.874> Sunt igitur partes Atomis, frustraque negares.
<antiluc. 3.875> At partes Atomorum illas quae copula iunxit?
<antiluc. 3.876> Quae causa arcet ab his vacuum? Quo glutine constant?
<antiluc. 3.877> Nam qua tu ratione Atomos sociare laboras,
<antiluc. 3.878> Corpus ut illarum nexu vinclisque creetur;
<antiluc. 3.879> Hac ipsa ratione, Atomos ut fingere possis,
<antiluc. 3.880> Cogeris assutas Atomorum nectere partes.
<antiluc. 3.881> Cumque suas habeat pars intima quaeque figuras,
<antiluc. 3.882> Multimodis inerunt spatia interiecta figuris:
<antiluc. 3.883> Et sic nil solidi facies; Atomosque caducas,
<antiluc. 3.884> Hoc ipso quia dividuas, cogere fateri,
<antiluc. 3.885> Atque ita mutari faciles, ac proinde resolvi.
<antiluc. 3.886> Quod mutatur enim dissolvitur, interit ergo.
<antiluc. 3.887> Nec status esse potest disiunctis unus et idem:
<antiluc. 3.888> Praecipue si motus erit per se insitus omni
<antiluc. 3.889> Materiae. In motu mutabilitatis origo est.
<antiluc. 3.890> Quod si compactae tanta simul arte locantur
<antiluc. 3.891> Particulae, minima ne possint hiscere rima,
<antiluc. 3.892> Et solidam efficiant Atomum, simulentve; profecto
<antiluc. 3.893> Solertem agnoscis fabrum qui talia fecit;
<antiluc. 3.894> Et fundamentum cunctis ut poneret unum
<antiluc. 3.895> Corporibus, tam concinne tot sparsa coegit
<antiluc. 3.896> Semina, consociansque Atomorum elementa ligavit,
<antiluc. 3.897> Quae poterant alia, atque alia ratione ligari.
<antiluc. 3.898> NAM cum Atomus constet multis e partibus una,
<antiluc. 3.899> Pars ea quae parti nunc iungitur ordine certo,
<antiluc. 3.900> Ut totam conflent Atomum, faciantque quadratam,
<antiluc. 3.901> Per se, naturamque suam non postulat, ut sit 
<antiluc. 3.902> Huic uni coniuncta:pari ratione, modoque
<antiluc. 3.903> Alterius poterat fieri comes, atque locari
<antiluc. 3.904> Desuper aut infra, dextro latere, atque sinistro,
<antiluc. 3.905> Et quaevis pars esse Atomi cuiuslibet. Ergo
<antiluc. 3.906> Cur isti addicta est? In ea cur haec loca servat?
<antiluc. 3.907> Si rogitem, an poterit ratio dissolvere causam?
<antiluc. 3.908> Unde necesse fuit dextram prius esse fabrilem,
<antiluc. 3.909> Quae partes Atomo tali, prout ordo deceret,
<antiluc. 3.910> Distribuens tales, totum formaret ubique
<antiluc. 3.911> Seminium, et rebus cunctis daret esse velut sunt.
<antiluc. 3.912> Qualis musiva qui strenuus are laborat,
<antiluc. 3.913> Cum libet aut vestes hominum aut effingere vultus,
<antiluc. 3.914> Ac permansuros intermiscere colores,
<antiluc. 3.915> Eligit e multis, quos destinat ipse lapillos,
<antiluc. 3.916> Ut species varias operosa in imagine reddant;
<antiluc. 3.917> Defigens cunctos intrito, ac sedibus aptans,
<antiluc. 3.918> Compositosque manu addenset iunctimque coarctat.
<antiluc. 3.919> PROPTEREA tales Atomi sunt, qualia quaeque
<antiluc. 3.920> Corpora; connexis conflantur partibus. Ergo
<antiluc. 3.921> Sic omnes Atomi sunt factae, ut corpora fiunt; 
<antiluc. 3.922> Scilicet ex Atomis, quae compinguntur et ipsae. 
<antiluc. 3.923> Nec primam invenies non ex brevioribus ortam,
<antiluc. 3.924> Aut sine principio, aut aliqua non arte locatam.
<antiluc. 3.925> Ecce vides ut, cum cecidit nix plurima coelo,
<antiluc. 3.926> Ludentes pueri soleant compingere massam
<antiluc. 3.927> Cuncta pilae similem, et telis certare iocosis:
<antiluc. 3.928> In manibus teneris concrescit mollis acervus 
<antiluc. 3.929> Qui fuit ante liquor: concretum saepe volutant,
<antiluc. 3.930> Et nivis aggestu repetitis motibus augent
<antiluc. 3.931> In montem: hinc vastos immani mole Dracones,
<antiluc. 3.932> Hinc templa, hinc arces, et propugnacula fingunt.
<antiluc. 3.933> Corpora sic motu, sic tempore cuncta creantur
<antiluc. 3.934> ex Atomis: sic ipsae Atomi, partesque Atomorum.
<antiluc. 3.935> Illae congeriem sensim cumulantur in unam;
<antiluc. 3.936> Donec eas tandem circumcaesura coercens
<antiluc. 3.937> Termine, ac certo involvas sub limite molem.
<antiluc. 3.938> QUIS demum proprias Atomis et partibus ipsis,
<antiluc. 3.939> Quarum Atomi coetu constant, dedit esse figuras;
<antiluc. 3.940> Ut similes partim inter se, partimque tot essent
<antiluc. 3.941> Dissimiles? Quis eas studuit sic ducere torno,
<antiluc. 3.942> Nunc fodiens,  nunc exacuens? Quae lima terendo
<antiluc. 3.943> Saepius, effecit leves? Quae dextera finxit
<antiluc. 3.944> Tam varie comptas? Qua sunt incude politae?
<antiluc. 3.945> Nam variae aut similes aliqua sunt non sine causa.
<antiluc. 3.946> QUIDNI? Natura tales sunt, inquis, ab aevo;
<antiluc. 3.947> Corpora quandoquidem sunt prima, neque indigna fabri:
<antiluc. 3.948> Quae, numero cum sint prorsum infinita, repugnat
<antiluc. 3.949> Cuncta pari filo atque pari cuncta esse figura.
<antiluc. 3.950> Falleris, o Quinti: neque enim tibi corpora prima,
<antiluc. 3.951> Corporibus quae sunt conflata prioribus. Illud
<antiluc. 3.952> Iam demonstratum est; qui constant partibus. Atqui
<antiluc. 3.953> Si conflata semel fatearis, nata fateris.
<antiluc. 3.954> Ergo quidquid habent in se vel habere putantur,
<antiluc. 3.955> Id causae debent. Fecit casusve Deusve
<antiluc. 3.956> Singula. Sed casus primordia nulla creavit,
<antiluc. 3.957> Nulla creare potest: ergo Deus. Undique Numen
<antiluc. 3.958> conspicuum: vires ac mentem agnoscere creantis.
<antiluc. 3.959> ESSE potest Atomis nil per se ac semper ab aevo, 
<antiluc. 3.960> Materiae nisi quod per se natura requirit.
<antiluc. 3.961> Quapropter si corporibus nativa figura est,
<antiluc. 3.962> Ac per se talis, talem fuit esse necessum. 
<antiluc. 3.963> Est igitur quadrata Atomus, quoniam esse rotunda
<antiluc. 3.964> Non potuit. Sed nil Atomum vetat esse rotundam;
<antiluc. 3.965> Cum sint innumerae passim, te iudice, tales.
<antiluc. 3.966> Ergo Materiae nullam natura figuram
<antiluc. 3.967> Privatim exposcit, cunctas amplectitur aeque.
<antiluc. 3.968> Quod si quadratam ambiret, nihil esse rotundum,
<antiluc. 3.969> Nil et quadratum posset, si forte rotundam.
<antiluc. 3.970> Attamen ex Atomis quot quadratae atque rotundae?
<antiluc. 3.971> Quadratas adeo per se, per seque rotundas,
<antiluc. 3.972> Aut alia insignes forma qui dicit ab aevo
<antiluc. 3.973> Naturaque sua, haud secus hic pugnantia dicit,
<antiluc. 3.974> Ac si homines per se nigros, aut diceret albos,
<antiluc. 3.975> Aut grandes, aut exiguos; cum ostenderet ipse
<antiluc. 3.976> Gallos, Aethiopas, Pygmaeos, atque Gigantes.
<antiluc. 3.977> NIMIRUM comperta tibi est natura modorum.
<antiluc. 3.978> Rebus inesse quidem possunt et abesse, tametsi
<antiluc. 3.979> Res maneant. Ceram invertas utcunque libebit;
<antiluc. 3.980> Cera manet. Glaciem concretam respicis; unda est.
<antiluc. 3.981> Nex cadit e coelo, quo terram albescere cernis;
<antiluc. 3.982> Unda est. Olla fremit, fumusque assurgit in auras:
<antiluc. 3.983> Unda est: mille modis variatam detegis undam.
<antiluc. 3.984> Si nativus erit modus hic, sive ille, nequibit
<antiluc. 3.985> Auferri: si per se se est, alium esse repugnat.
<antiluc. 3.986> Quod si translatis, sive auctis, sive resectis
<antiluc. 3.987> Partibus hic poterit modus exul abire, vel ille; 
<antiluc. 3.988> Non est nativus. Sed corpore cernis in omni
<antiluc. 3.989> Quaslibet attritu mutari posse figuras,
<antiluc. 3.990> Formarique novas. Ergo adventitia res est
<antiluc. 3.991> Materiae quicunque modus, quaecunque figura.
<antiluc. 3.992> HOC tuus ipse quidem satis intellexerat auctor, 
<antiluc. 3.993> Nec dubitat Vero cedens persaepe fateri:
<antiluc. 3.994> Cur nunc, eversa subito ratione modorum,
<antiluc. 3.995> Aeternas Atomis dat moles atque figuras,
<antiluc. 3.996> Immemor ipse sui? Quidnam inconstantia tanta 
<antiluc. 3.997> Portendit? Iamne ipse capis quam foeda magistro 
<antiluc. 3.998> Inde tuo nota, quaeve fides sit habenda bilingui?
<antiluc. 3.999> Haec coniuncta solet, cum de primis elementis,
<antiluc. 3.1000> At cum de mixtis sermo est, eventa vocare:
<antiluc. 3.1001> Sed nova non rerum natura nomina mutant.
<antiluc. 3.1002> Nonne Atomos mixtas, ut corpora cuncta, probavi?
<antiluc. 3.1003> Nil igitur coniunctum Atomis adscribere par est,
<antiluc. 3.1004> Quod mixtis pariter coniunctum non sit, et ipse
<antiluc. 3.1005> Materiae, sic, ut nequeat perstare sine illo
<antiluc. 3.1006> Materies. Quocunque potest orbata videri
<antiluc. 3.1007> Integra et incolumis, coniunctum hoc scilicet ipsi
<antiluc. 3.1008> Appellare nefas: interque eventa locandum est.
<antiluc. 3.1009> Haud ullum corpus sine qualicunque figura
<antiluc. 3.1010> Unquam stare potest; igitur coniuncta reapse,
<antiluc. 3.1011> Corporibus cunctis, est qualiscunque figura,
<antiluc. 3.1012> Ut pote finitis ac certo limite clausis.
<antiluc. 3.1013> Corpus at omne potest sine tali stare figura:
<antiluc. 3.1014> Ergo non talis coniungitur, evenit ipsi.
<antiluc. 3.1015> Ut sine qualicunque situ consistere corpus
<antiluc. 3.1016> Non poterit; poterit sine tali, vel sine tali:
<antiluc. 3.1017> Nec refert ubi sit, modo quadam sede locetur.
<antiluc. 3.1018> HAUD certe ingenio totas Epicurus habenas
<antiluc. 3.1019> Immisit, paucis ornans sua semina formis.
<antiluc. 3.1020> Fingere cum sciret, quidni ausus fingere plures?
<antiluc. 3.1021> Cur et Anaxagorae contemsit Homoeomeriam?
<antiluc. 3.1022> Non Epicureis audacior illa repertis;
<antiluc. 3.1023> Satque videbatur vestris accommoda rebus:
<antiluc. 3.1024> Omni structa modo confertim semina praebens,
<antiluc. 3.1025> Quae sibi congeneres adeant, passimque sequantur
<antiluc. 3.1026> Particulas, coeant illis, aliasque recusent;
<antiluc. 3.1027> Seque oculi iungant oculis, atque auribus aures,
<antiluc. 3.1028> Argentum argento, flori flos, ignis et igni.
<antiluc. 3.1029> Sed fallax tuus ille Dei contemtor et hostis,
<antiluc. 3.1030> Praevidit nunquam posse haec infecta putari
<antiluc. 3.1031> Corpora, quae signum tanti specimenque laboris,
<antiluc. 3.1032> Et manifesta suae ferrent vestigia causae.
<antiluc. 3.1033> ergo Atomis artem nimiam detraxit; et illas
<antiluc. 3.1034> Simpliciore dedit cultu, primisque figuris
<antiluc. 3.1035> tantum exornatas: fortunae caetera credens,
<antiluc. 3.1036> Quae concurrentes parerent eventa figurae.
<antiluc. 3.1037> VERUM et commentis quid parcere profuit? Aeque
<antiluc. 3.1038> Absurdum est, Atomos si per se dixeris esse,
<antiluc. 3.1039> Plusve minusve rudes, plus aut minus esse politas.
<antiluc. 3.1040> Tam nempe artificis manus est adhibenda, ligonem
<antiluc. 3.1041> Aut rastrum ut facias, quibus agrum exercet arator,
<antiluc. 3.1042> Quam clypeum quo flava Thetis donavit Achillem,
<antiluc. 3.1043> Pacis ubi Ignipotens bellique insculpserat artes;
<antiluc. 3.1044> Et Stygiis intinctum undis Thoraca Minervae,
<antiluc. 3.1045> In quo stant geminae Sphinges, torvumque renidet
<antiluc. 3.1046> Gorgonis horrendae facies redimita colubris.
<antiluc. 3.1047> FIXUM igitur teneas animo certumque fugaces
<antiluc. 3.1048> Esse modos, et in his penitus nihil esse necessum.
<antiluc. 3.1049> Materies porro, seu massam intelligis omnem,
<antiluc. 3.1050> Seu varias eius partes, consistere nunquam
<antiluc. 3.1051> Absque modis potuit: non hunc aliumve requirens
<antiluc. 3.1052> Per se naturamque suam (quia quos semel olim
<antiluc. 3.1053> Per se naturamque suam tenuisset ab aevo, 
<antiluc. 3.1054> Nunquam hos ex ulla posset deponere causa)
<antiluc. 3.1055> Ast aliquem semper, nempe hunc aliumve, perinde est.
<antiluc. 3.1056> Ergo quos habuit primos, servatque tenaces,
<antiluc. 3.1057> vel quos deponit semper, semperque resumit;
<antiluc. 3.1058> Hos cum non habeat per se se, habuisse nocesse est
<antiluc. 3.1059> Ex alio. et quoniam revera tempore nullo
<antiluc. 3.1060> Stare potest informis et omni cassa figura
<antiluc. 3.1061> Materies, sequitur per se consistere nullam
<antiluc. 3.1062> Materiem: atque ab eo totum hoc sumsisse quod esset,
<antiluc. 3.1063> A quo etiam hoc sumsit talis vel talis ut esset.
<antiluc. 3.1064> Propterea quidquid per se est variabile, non est
<antiluc. 3.1065> Aeternum: at pendere aliquo ex moderante necesse est.
<antiluc. 3.1066> Talis Materies; nequit ergo aeterna vocari.
<antiluc. 3.1067> At si materies non est aeterna, creari
<antiluc. 3.1068> Debuit e nihilo: per se se non fuit unquam,
<antiluc. 3.1069> est tamen; e nihilo semel ergo existere coepit.
<antiluc. 3.1070> AT qui Materiam fecit, non ille profecto
<antiluc. 3.1071> Materia constat. Nam si constaret et ipse
<antiluc. 3.1072> Partibus advectis per motum ac tempora quaedam,
<antiluc. 3.1073> Praevius huic esset motus. Simul altera causa
<antiluc. 3.1074> Inquirenda foret, quae motum partibus illis,
<antiluc. 3.1075> Atque situm nutu proprio, formamque dedisset.
<antiluc. 3.1076> Per se, aut aeternus minime foret ille, sed alter.
<antiluc. 3.1077> Atqui Principium, quo corpora cuncta creantur,
<antiluc. 3.1078> Aeternum plane ac per se est, velut esse fateris:
<antiluc. 3.1079> Unde incorporeum, Quinti, simul esse necesse est.
<antiluc. 3.1080> Ergo materiae Deus et moderator et auctor,
<antiluc. 3.1081> Materia ipse caret, perituri est corporis expers.
<antiluc. 3.1082> AT nihil e nihilo, exclamas: Epicurus id olim
<antiluc. 3.1083> Exclamabat: idem respondet Musa Lucreti;
<antiluc. 3.1084> Non secus ac resonans curvis in vallibus Echo
<antiluc. 3.1085> Pastorum liquidas voces et carmina reddit.
<antiluc. 3.1086> Sed nihil e nihilo fieri dum posse tuentur,
<antiluc. 3.1087> Ecquid contendunt? Terrasine ac Sidera Coeli,
<antiluc. 3.1088> Oceanumque e particulis constare coactis?
<antiluc. 3.1089> Singula quaeque suo vegetantia semine nasci;
<antiluc. 3.1090> Ac foetus animantum e progenitoribus ante
<antiluc. 3.1091> Formatis? Haud inficior. Sed copia rerum, 
<antiluc. 3.1092> Ipsaque materies, ex qua sunt omnia facta,
<antiluc. 3.1093> Unde sit, hoc opus est. Per se non esse probavi:
<antiluc. 3.1094> Est igitur causa ex aliqua: quae causa profecto
<antiluc. 3.1095> Non est Materies, sed quiddam antiquius illa.
<antiluc. 3.1096> Ergo Materies omni avo non fuit. Inde
<antiluc. 3.1097> Dicimus e nihilo factam, quia facta reapse est.
<antiluc. 3.1098> QUID rerum indagas exordia rebus in ipsis;
<antiluc. 3.1099> Simplicitatem in compositis; formasque perennes
<antiluc. 3.1100> In mixtis resolubilibus; primumque vel unum,
<antiluc. 3.1101> Hic ubi nec primum quidquam simplexve, ne unum est?
<antiluc. 3.1102> Scilicet est aliquid per se immortale, necessum,
<antiluc. 3.1103> Aeternum, immensum, primum, immutabile, simplex,
<antiluc. 3.1104> Atque infinitum infinite. Nempe quid hoc est,
<antiluc. 3.1105> Ni Deus est?  In eo Mundi primordia quaeras.
<antiluc. 3.1106> AESTRUSUM per iter gradimur, Quinti. Arida late
<antiluc. 3.1107> Lustramus loca, praeruptis quae cautibus horrent.
<antiluc. 3.1108> Praemonui, durumque fore ingratumque laborem.
<antiluc. 3.1109> Hic animos reparare velis: hic siste parumper.
<antiluc. 3.1110> Quippe voluptati est labor intermissus, et ultro
<antiluc. 3.1111> Ad nova collapsas reficit molimina vires.
<antiluc. 4.1> AC veluti medio iam fessus monte viator,
<antiluc. 4.2> Saxosum per iter postquam ereptavit, in alta
<antiluc. 4.3> Tandem rupe sedens vultum sudore madentem
<antiluc. 4.4> Tergit, et ascensu labefactos recreat artus:
<antiluc. 4.5> Tum rigidas cautes et quae iuga vicit anhelans
<antiluc. 4.6> Cernere amat, relegitque oculis vestigia laetis:
<antiluc. 4.7> Surgit mox, avidus summum exsuperare cacumen,
<antiluc. 4.8> Quique via superest labor, hunc animosior implet.
<antiluc. 4.9> Abdita Materiae sic nos penetralia tandem
<antiluc. 4.10> Emensos, iuvat ire, novosque accingier ausus.
<antiluc. 4.11> DUM gradimur, sensim tenebras lux orta resolvit:
<antiluc. 4.12> Et male fucati decrescit gloria vatis.
<antiluc. 4.13> Numine calcato sedenim spoliisque superbus,
<antiluc. 4.14> Quam plenis cantabat ovans sua semina buccis!
<antiluc. 4.15> Quam tumide magni celebrabat Inanis honorem!
<antiluc. 4.16> Iamque immortales Epicuri ad templa ferebat
<antiluc. 4.17> Exuvias, viridi redimitus tempora lauro
<antiluc. 4.18> Victor; ob ereptum Superis et Manibus Orbem,
<antiluc. 4.19> Atque incantatas praeclaro carmine gentes.
<antiluc. 4.20> Maesta sequebatur manibus post terga revinctis
<antiluc. 4.21> Religio, stipata choro lugente piorum;
<antiluc. 4.22> Victima sacrilegum cultro mactanda profano.
<antiluc. 4.23> Tum saltu atque iocis pubes insana micare,
<antiluc. 4.24> Spargere purpureos flores myrtumque virentem.
<antiluc. 4.25> Nec deerant, Veneris lectissima turba, puellae,
<antiluc. 4.26> Quae calathis ferrent uvas et Adonidis hortos.
<antiluc. 4.27> Iam duce tu gradiens Ratione, quid ille creparet
<antiluc. 4.28> Vidisti, fragiles nugas et vana tropaea,
<antiluc. 4.29> Non sine despectu quodam tacitoque pudore
<antiluc. 4.30> Miratus tenues dilabi prorsus in auras;
<antiluc. 4.31> Nec personatae steterunt mendacia Musa.
<antiluc. 4.32> UNDE putas, Quinti, vero tam dissita rerum
<antiluc. 4.33> Principia, aeternumque sibi pugnantia, tantam
<antiluc. 4.34> Invenisse fidem? Quae vis arcana sequaces
<antiluc. 4.35> Traxit, et assuetis homines absterruit aris?
<antiluc. 4.36> Namque ciere feras nunquam felicior Orpheas
<antiluc. 4.37> E silvis, qua Threicius fluit amnis in sequor;
<antiluc. 4.38> Aut exultantes pelago Delphinas Arion;
<antiluc. 4.39> Auritos lapides cithara nec blandior olim
<antiluc. 4.40> Ducere, Cadmaeas plectro qui condidit arces. 
<antiluc. 4.41> Quae nubes animos adeo caligine taetra
<antiluc. 4.42> Obduxit, lucem ingenitam ut restinguere posset:
<antiluc. 4.43> Ipsiusque nitens Veri iubar abderet umbra?
<antiluc. 4.44> Sensum adulatrix, et falsi lena Cupido.
<antiluc. 4.45> DES, inquit, spatium cunctis penetrabile rebus,
<antiluc. 4.46> Ac sine patens; quod partes attamen imas,
<antiluc. 4.47> Et superas habeat; quod stet vigeatque sua vi;
<antiluc. 4.48> Cetera par nihilo: des largam Materiae vim,
<antiluc. 4.49> Aeque infinitam; sed quae non impleat illud:
<antiluc. 4.50> Congeneres Atomos, varias tamen; atque figuris
<antiluc. 4.51> Omnibus insignes, cum simplicitatis honore;
<antiluc. 4.52> Extensas, non dividuas; sine partibus, et cum
<antiluc. 4.53> Partibus. Adiicias Totum non amplius esse
<antiluc. 4.54> Una parte sui; atque modos non esse modorum
<antiluc. 4.55> De genere: extemplo Mundum sine Numine condam.
<antiluc. 4.56> Credo equidem. Verum qui tot tibi monstra dedisset,
<antiluc. 4.57> Huic tres Anticyrae sanando non satis essent.
<antiluc. 4.58> AT quia corporibus non sufficit una creandis
<antiluc. 4.59> Materies, aliquis ni iungat semina motus,
<antiluc. 4.60> Re super hac si non meliora Lucretius edet,
<antiluc. 4.61> Bilem grandiloquus doctor, risumve movebit.
<antiluc. 4.62> Ergo, ne parem hanc leviter censoria virga
<antiluc. 4.63> Praetereat, quae praecipua est, minus ardua quamvis,
<antiluc. 4.64> Nunc inquirendum de Motibus. Hic Epicurum
<antiluc. 4.65> Cernimus erroris scopulo allisisse volentem.
<antiluc. 4.66> Namque animi dubius, cum naturale movendi
<antiluc. 4.67> Principium causamque Atomis quaesisset in ipsis,
<antiluc. 4.68> Optaretque, ut multimodas dedit, esse figuras,
<antiluc. 4.69> Sic quoque multimodis Atomos impulsibus omnes
<antiluc. 4.70> Urgeri; quo commodius transversa vagatae
<antiluc. 4.71> Obventare sivi ac coetus celebrare frequentes
<antiluc. 4.72> Inter se possent; solam, quae munus obiret,
<antiluc. 4.73> Invenit gravitatem. Et eam sic nexibus arctis
<antiluc. 4.74> Omni Materiae coniunctam edixit, ab illa
<antiluc. 4.75> Nunquam ut divelli quovis molimine posset;
<antiluc. 4.76> Propria ceu rei natura atque intima virtus.
<antiluc. 4.77> VERUM Democrito quondam haec elementa docenti,
<antiluc. 4.78> Quae vetus ante omnes Leucippus tradidit auctor,
<antiluc. 4.79> Si non et primum Phoenici debita Moscho,
<antiluc. 4.80> Responsum fuerat, tali haud primordia motu
<antiluc. 4.81> Misceri, nedum regredi, aut incurrere possent.
<antiluc. 4.82> Namque parallelis aeternum ductibus ibunt:
<antiluc. 4.83> Nec prior unquam Atomos potis expectare sequentem est.
<antiluc. 4.84> Unde simul nullis poterunt coalescere vinclis.
<antiluc. 4.85> Riserat obiectum forte, ut ridere solebat
<antiluc. 4.86> Omnia Democritus; sedenim non solverat unquam:
<antiluc. 4.87> Et qui solvisset, manifesto lumine victus?
<antiluc. 4.88> Pondere cuncta suo quoniam directa feruntur
<antiluc. 4.89> Ad perpendiculum, ni causa suborta vetaret?
<antiluc. 4.90> At puro in Vacuo quae causa suborta vetabit.
<antiluc. 4.91> Nam placidus ventis cum caelo decidit imber,
<antiluc. 4.92> Gutta nequit superas praecurrens sistere guttas,
<antiluc. 4.93> Aut quatere a tergo, pulsasve reflectere sursum.
<antiluc. 4.94> Sed neque transversas una secum ima petentes,
<antiluc. 4.95> Ordine quo primum liquidis sunt nubibus actae,
<antiluc. 4.96> Ulla ferire potest, aliisve per aera necti.
<antiluc. 4.97> Haec reputans et mente cavens Epicurus acuta,
<antiluc. 4.98> Declinare Atomos ait, et descendere motu
<antiluc. 4.99> Obliquo. Sic fortuitis occursibus ansam
<antiluc. 4.100> Praebuit; optatisque ratus nil defore tandem,
<antiluc. 4.101> Et patre Democrito longe sollertior, ire
<antiluc. 4.102> Detortas Atomos iussit, quo pondera ferrent.
<antiluc. 4.103> EXPROBARE viro nolim, quod et ipse libenter
<antiluc. 4.104> Confessus vitium proprio emendare reperto
<antiluc. 4.105> Nititur: haud illi probro est quod desipit alter.
<antiluc. 4.106> Culpam igitur veterem sileo: sed in hocce repertum
<antiluc. 4.107> Invehor, et quam sit fallax et inutile, dicam.  
<antiluc. 4.108> Nam vel cuncta simul corpuscula sponte cadendo
<antiluc. 4.109> Declinant simili descensu, et passibus aequis,
<antiluc. 4.110> Atque parallelo motu sunt percita; tumque 
<antiluc. 4.111> Nil agit, ast eadem redeunt incommoda semper;
<antiluc. 4.112> Semina quandoquidem disiunctim, ut diximus, ibunt;
<antiluc. 4.113> Nec se unquam attingent: vel quaedam obliqua moventur;
<antiluc. 4.114> Quaedam non; et sic, ut distant plurima formis,
<antiluc. 4.115> Distabunt pariter motu: provincia cuique
<antiluc. 4.116> Iam dabitur: bifidumque Atomi scindentur in agmen,
<antiluc. 4.117> tramite currentum obliquo, rectoque cadentum.
<antiluc. 4.118> Unde ergo accipiunt proprii divortia lapsus;
<antiluc. 4.119> Etsi naturae paris, etsi nescia causae?
<antiluc. 4.120> Nam quaecunque pari sunt mobilitate, parique
<antiluc. 4.121> Praedita natura, nulloque auctore moventur,
<antiluc. 4.122> Non est ut motus in se discrimina gignant.
<antiluc. 4.123> O Epicure pater! Vellet si talia credi
<antiluc. 4.124> Religio, quantis eadem commenta cachinnis
<antiluc. 4.125> Exciperes!  Matrem dixisti saepe malorum,
<antiluc. 4.126> Ast errorum etiam et potiori iure vocares.
<antiluc. 4.127> Materies sic ipsa tuae primordia vertis
<antiluc. 4.128> Ad libitum! Quidni, quoniam te sculpere multas
<antiluc. 4.129> Non puduit primis individuisque figuras
<antiluc. 4.130> Principiis, totidem simul ausis indere motus?
<antiluc. 4.131> Namque rotare alia, atque alia intorquere per omnes
<antiluc. 4.132> Curvarum amfractus, per qualescunque figuras,
<antiluc. 4.133> A moto quotquot describi corpore possunt,
<antiluc. 4.134> Per spiras, rhombos, et flexus atque reflexus
<antiluc. 4.135> Fulguris in morem, aut colubri repentis in herba, 
<antiluc. 4.136> Nunc et reticuli, telae nunc textilis instar, 
<antiluc. 4.137> Ducere sic poteras, velut inclinare parumper.
<antiluc. 4.138> Quandoquidem Natura, Deo quam subtrahis omnem,
<antiluc. 4.139> Nutibus ipsa tuis famulatur, pronaque servit.
<antiluc. 4.140> Ponere vis Mundo leges, at ponere nescis.
<antiluc. 4.141> Qui regnum affectas, quin firmius utere regno?
<antiluc. 4.142> Sobrius imperii, saltem hac in parte, videris
<antiluc. 4.143> Atque verecundus; neque opes impendis abunde,
<antiluc. 4.144> Omnipotens Epicure. Atomi, tua maxima cura,
<antiluc. 4.145> Parce congenitas per te accepere figuras;
<antiluc. 4.146> Parcius et motum.  Tamen hunc variare decebat
<antiluc. 4.147> Pluribus innumerisque modis; ut nempe tot inter
<antiluc. 4.148> Dissimiles, imo adversos, cum deforet unus,
<antiluc. 4.149> Alter opem subito ferret; casuque venirent
<antiluc. 4.150> Quidam opportuni, per quos occurrere tandem
<antiluc. 4.151> Agmina pugnantum, simul et concrescere possent.
<antiluc. 4.152> Nam licet innumeras miro trahat ordine turmas
<antiluc. 4.153> Impiger, et variis fulgens exercitus armis
<antiluc. 4.154> Spiret bella ferox, seu fortes ille maniplos
<antiluc. 4.155> Explicat in campo, seu cogitur ire viritim;
<antiluc. 4.156> Ac per pontis iter deducitur agmine longo;
<antiluc. 4.157> Praelia non miscet, si non erit obvius hostis:
<antiluc. 4.158> Nec stagnat, nullo qui defluit obiice, rivus.
<antiluc. 4.159> CONTINUO obtrudes, id per me non stetit unquam:
<antiluc. 4.160> At similes Atomi natura, et sponte cadentes,
<antiluc. 4.161> Per se non poterant sic in diversa vagari.
<antiluc. 4.162> Certe non poterant. Sed cur potuere cadendo,
<antiluc. 4.163> Partim flectere iter, partim procedere recta?
<antiluc. 4.164> Non minor est ratio (se pro ratione voluntas)
<antiluc. 4.165> Cur varie exagites, quam cur deflectere cogas.
<antiluc. 4.166> Utilior tibi, cum strueres vice Numinis Orbem,
<antiluc. 4.167> Fabula, sed vero magis haud aliena fuisset.
<antiluc. 4.168> Cur tua tam discors pugnat sententia secum?
<antiluc. 4.169> Usque adeo in laqueos ultro se se induit error!
<antiluc. 4.170> Nempe negas alio impulsu per Inane quietum
<antiluc. 4.171> Veloces Atomos, proprio quam pondere, ferri;
<antiluc. 4.172> Et perpendiculi ad normam simul omne fateris
<antiluc. 4.173> Delabi, substrata vetant nisi corpora, corpus:
<antiluc. 4.174> Ast idem (quis crediderit) legum ipse tuarum
<antiluc. 4.175> Immemor, has Atomos labentes, obiice nullo,
<antiluc. 4.176> Declinare iubes. Et sunt qui nomen adorent,
<antiluc. 4.177> O fallax Epicure, tuum! Quibus esse videris
<antiluc. 4.178> Naturae solus Mystes, Venique sacerdos!
<antiluc. 4.179> Quorsum igitur delira tua haec corpuscula tendunt?
<antiluc. 4.180> An sic ire volunt? Invitane torquet Inane;
<antiluc. 4.181> Aut ventus quidam Aeolio fugitivus ab antro?
<antiluc. 4.182> Nonne vides, ut iam in formis ostendimus antehac,
<antiluc. 4.183> Posse nihil rei, per se se quae stat, adesse
<antiluc. 4.184> Coniunctum, nisi quod cum illa non esse repugnet.
<antiluc. 4.185> ergo si quasdam per se procedere recta
<antiluc. 4.186> Vis Atomos, omnes per se sic ire necesse est:
<antiluc. 4.187> Si quasdam inflectas, inflectere cogeris omnes.
<antiluc. 4.188> Atque ideo, cum quaeque Atomus, te iudice, ferri
<antiluc. 4.189> Possit utroque modo, per se neutrum esse fateris.
<antiluc. 4.190> Alterutrum, quasi congenitum affirmare, profecto
<antiluc. 4.191> desipere est; utrumque simul, quo nomine dicam?
<antiluc. 4.192> ADDE quod oblique soleat res mota vocari,
<antiluc. 4.193> Cum locus unde venit nobis haud esse videtur
<antiluc. 4.194> E regione; licet vere directa sit in se.
<antiluc. 4.195> Quadrati latus aspicio; quodcunque per illud
<antiluc. 4.196> Venerit, hoc ad me recta procedere dicam:
<antiluc. 4.197> Per diagonalem vero si venerit, etsi
<antiluc. 4.198> tramite directo, quia non convertor ad illam
<antiluc. 4.199> Unde venit partem, subito procedere dicam
<antiluc. 4.200> Corpus id oblique.  Secus autem deinde futurum est,
<antiluc. 4.201> Si diagonalem, qua nascitur aut cadit, illuc
<antiluc. 4.202> Translato percurram oculo: tunc namque vicissim
<antiluc. 4.203> Ibit in obliquum quadri latus omne videnti;
<antiluc. 4.204> Quaeque erat obliquo tractu via, recta futura est.
<antiluc. 4.205> Sic Aequatori inclinata est orbita Solis,
<antiluc. 4.206> Olli dum Aequator simul inclinatur et ipse.
<antiluc. 4.207> Obliquas igitur, quarum te nomine iactas
<antiluc. 4.208> Inventor, rectasque vias quod discrepat inter,
<antiluc. 4.209> Hoc totum inde oritur quod sint data puncta secundum
<antiluc. 4.210> Aspectus varios. At Inanis gurgite vasto,
<antiluc. 4.211> Immensisque locis, age, dic, ubi terminus a quo
<antiluc. 4.212> Discedant Atomi celeres; ubi terminus ad quem 
<antiluc. 4.213> Perveniant? Quo respectu, qua parte locorum
<antiluc. 4.214> Oblique potius, quam directe; aut vice versa
<antiluc. 4.215> Pergere dicamus? Quae te dementia cepit,
<antiluc. 4.216> Ut, quae prima iacis veluti fundamina sectae,
<antiluc. 4.217> In te versa ruant, proprio et te pondere frangant?
<antiluc. 4.218> EX infinito veniunt mea semina, dices; 
<antiluc. 4.219> Ac Terrae centrum versus gravitate feruntur.
<antiluc. 4.220> Infinitum ergo tibi circulus esse videtur,
<antiluc. 4.221> In quo Terra locum centri tenet. Ast ego nuper 
<antiluc. 4.222> Iam satis ostendi, quam sit contraria Vero,
<antiluc. 4.223> Quamque pudenda tuae super hoc sententia mentis.
<antiluc. 4.224> Verum esto: neque enim hoc, si dem, tua dicta iuvabit. 
<antiluc. 4.225> Scilicet ad centrum quae linea tendit ab oris,
<antiluc. 4.226> Recta venit breviore via: si torta veniret,
<antiluc. 4.227> Prorsus aberraret centro. Si proinde cadentes
<antiluc. 4.228> Tempore ab aeterno, perque infinita locorum
<antiluc. 4.229> Deflectes Atomos, arcus describere chordam
<antiluc. 4.230> Cogentur, minime radium: gravitate remota
<antiluc. 4.231> Ad centrum non pervenient: clinamine tanto
<antiluc. 4.232> Extra delatae, procul a regione viarum
<antiluc. 4.233> Excedent. Res mira, locum, quo semina mittis,
<antiluc. 4.234> Declinare iubes! Obstas, ne iussa facessant!
<antiluc. 4.235> Siccine Democriti mendum sarcire putabas?
<antiluc. 4.236> Ipse tegis vitium vitio, frustraque bis erras.
<antiluc. 4.237> FUTILIORA quidem petis argumenta, repertum
<antiluc. 4.238> Hunc motum ut statuas, e nostra in rebus agendis
<antiluc. 4.239> Libertate. Novum Logicae genus! Est homo liber,
<antiluc. 4.240> Inquis: agit quae vult; quae non vult, sponte relinquit:
<antiluc. 4.241> ergo declinant Atomi; fit serva Voluntas,
<antiluc. 4.242> Si non declinant. At ridiculum esse probavi
<antiluc. 4.243> Clinamen. Quod si facilis concedere vellem,
<antiluc. 4.244> Hinc libertatis nunquam peteretur origo.
<antiluc. 4.245> Singula ponamus deflecti semina. Quid tum?
<antiluc. 4.246> Hinc homo liber erit, dicis. Quae copula nectit  
<antiluc. 4.247> Haec effata?  Nihil video, quod suadeat unum
<antiluc. 4.248> Ex alio nasci: quin et contraria cerno.
<antiluc. 4.249> Nam si declinent Atomi per Inane vagantes,
<antiluc. 4.250> natura, propriis et viribus, ac sine causa,
<antiluc. 4.251> Declinant ideo, quia declinare necesse est.
<antiluc. 4.252> Aut si, dum currunt ita, liberate fruuntur,
<antiluc. 4.253> Quam dare corporibus possint exinde creatis,
<antiluc. 4.254> tunc non solus homo tali potietur honore,
<antiluc. 4.255> Qui proprius mentis tamen est, velut ipse fateris;
<antiluc. 4.256> Libera erunt pariter quae corpora non pondere ripas
<antiluc. 4.257> Unda per acclives proprio non pondere ripas
<antiluc. 4.258> Current, at interdum stagnans resupina sedebit.
<antiluc. 4.259> Non nunquam errabit stipulis innoxia flamma, 
<antiluc. 4.260> Invisasque domos tantum, vel ligna cremabit,
<antiluc. 4.261> Si volet.  Iste lapis quem immotum mille per annos
<antiluc. 4.262> Saecla vident hominum, summo de culmine turris
<antiluc. 4.263> Sponte cadet, cum stare loco fastidiet alto.
<antiluc. 4.264> Si libeat Soli, Sol non orietur; et umbras
<antiluc. 4.265> Pellere nocturnas Luna indignata negabit.
<antiluc. 4.266> Quidquid in Orbe vides, ne iam contingere casu
<antiluc. 4.267> Ne vi Naturae, ne motu denique dicas,
<antiluc. 4.268> Verum ex arbitrio, propriaque libidine rerum;
<antiluc. 4.269> Si dotem eximiam, qua gens humana potitur,
<antiluc. 4.270> Omnibus ex aequo rebus Natura creatrix
<antiluc. 4.271> Indulsit, proprio neque nos hoc munere donat.
<antiluc. 4.272> SED libertatem cunctis dum prodigus aeque
<antiluc. 4.273> Corporibus tribuis, cur nobis invidus aufers? 
<antiluc. 4.274> Nam, bene si memini sectae documenta profanae,
<antiluc. 4.275> Quidquid agas, licet ipse putes te posse reapse
<antiluc. 4.276> Non agere id quod agis, solius Materiae vi,
<antiluc. 4.277> Atque ignoratis impulsibus illud agetur;
<antiluc. 4.278> Nec poterit non esse quod est: quia sive movetur
<antiluc. 4.279> Oblique, seu recta meat, non libera currit
<antiluc. 4.280> Materies, aeque nobis causa unica motus,
<antiluc. 4.281> Ac Soli et Lunae, lapidi, fluvioque, vel igni.
<antiluc. 4.282> Propterea nobis indeclinabile Fatum
<antiluc. 4.283> Incumbet: Fatum omniparens, cui tanta potestas
<antiluc. 4.284> In Superos ipsumque Iovem celebrata Poetis,
<antiluc. 4.285> Quanta Iovi Superisque in nos olim esse putata est.
<antiluc. 4.286> Hoc detestatus simul adstruis, omnia motu
<antiluc. 4.287> Materiae dum vis fieri et clinamine caeco;
<antiluc. 4.288> Ac solas Atomos interno pondere pressas
<antiluc. 4.289> instituis rerum causas, quaecunque genuntur.  
<antiluc. 4.290> QUIN etiam nil fortuito contingere posset.
<antiluc. 4.291> Unde ruit Casus Divum pater atque hominum rex
<antiluc. 4.292> Ille tuus. Neque enim casu est quod iam esse necesse est.
<antiluc. 4.293> Nempe improviso concursu et viribus aequis,
<antiluc. 4.294> Dum tibi nunc temere et nullo cogente videntur
<antiluc. 4.295> Innecti, quae sponte moves primordia Mundi
<antiluc. 4.296> Per vacuum; tamen est, quare innectantur, in illis
<antiluc. 4.297> Causa latens et certa; nequit qua stante volando
<antiluc. 4.298> Quaeque Atomus non huic iungi, cui iungitur: idque
<antiluc. 4.299> Lex quasi lata foret: quia tali concita nisu
<antiluc. 4.300> Non vitare potest aliam, quae pondere tali
<antiluc. 4.301> Labitur: et tali decurrens tempore, eodem
<antiluc. 4.302> Tempore decurrentem offendat oportet, eodem
<antiluc. 4.303> Inque loco. Tali si sit demum utraque forma,
<antiluc. 4.304> Ut coeant; certe nequeunt utrinque revelli:
<antiluc. 4.305> Si secus; haud ullo poterunt concrescere nexu.
<antiluc. 4.306> et quoniam inde oritur quidquid, sic fiat oportet
<antiluc. 4.307> Ut mixtura dedit, manifestum linquitur ex te, 
<antiluc. 4.308> Naturae legem cunctis incumbere rebus;
<antiluc. 4.309> Et legem invictam, cui nil obsistere possit;
<antiluc. 4.310> Fortunaeque locum non iam superesse: neque ullam
<antiluc. 4.311> Libertatem homini mansuram; si nihil ipsi
<antiluc. 4.312> Praeter adhaerentes Atomos concesseris. Ergo
<antiluc. 4.313> Cum Regina sui et proprii sibi conscia iuris,
<antiluc. 4.314> Frenum indignetur fatis avulsa Voluntas,
<antiluc. 4.315> Arguit in se se quiddam praestantius omni
<antiluc. 4.316> Materia, et punctis alienum prorsus ab istis.   
<antiluc. 4.317> Illa sed uberius, cum Mens tractanda redibit.
<antiluc. 4.318> Nunc satis est monstrasse tuis nil posse creari
<antiluc. 4.319> Motibus: idcirco quia, seu directa movebis
<antiluc. 4.320> Ad perpendiculum, seu flecti semina finges,
<antiluc. 4.321> Haud ullis poterunt unquam coalescere vinclis.
<antiluc. 4.322> Ergo nil, etiam posito clinamine, vinces.
<antiluc. 4.323> VERUM alias aliis Atomos velocius ire
<antiluc. 4.324> Si donetur, ais, quidni concrescere possint
<antiluc. 4.325> Nexibus innumeris? Gassendus quippe volebat
<antiluc. 4.326> Natura similes, non mobilitate: quod unum
<antiluc. 4.327> Addere qui velit inventis utriusque magistri,
<antiluc. 4.328> Congressus faciles Atomis utcunque parabit.
<antiluc. 4.329> Nam fieri poterit sola ratione cadendi,
<antiluc. 4.330> Ut quae posterior fuit, accelerata priorem
<antiluc. 4.331> Occupet, ac secum vinclis abducat; et ambae
<antiluc. 4.332> Arripiant alias, aut arripiantur ab illis.
<antiluc. 4.333> Lux ea Democrito cur non affulserat? Eheu!
<antiluc. 4.334> Non opus illapsas Vacui de culmine summo
<antiluc. 4.335> Atque parallelas Epicuro deinde fuisset
<antiluc. 4.336> Inclinare Atomos, tantamque incurrere labem.
<antiluc. 4.337> Nam veluti cursu dum fervet odora canum vis
<antiluc. 4.338> Per nemus et salebras, clangore accensa tubarum
<antiluc. 4.339> Et clamore virum, ac fugientis olentia cervi
<antiluc. 4.340> Nare sagax longo sequitur vestigia tractu,
<antiluc. 4.341> Etsi omnes ardore pari, tamen unus et alter
<antiluc. 4.342> Antevolant, sternuntque feram, lacerantque iacentem
<antiluc. 4.343> Dentibus: approperat non aequis passibus agmen.
<antiluc. 4.344> Aut ubi praedator descendit ab aethere Milvus
<antiluc. 4.345> Perdicem in timidam, contractis quae fugit alis,
<antiluc. 4.346> Praecipitans in humum simul ingruit ocior ille,
<antiluc. 4.347> Unguibus illaqueans praedam, raptatque cadentem:
<antiluc. 4.348> Sic possunt Atomi quaedam, etsi pone sequentes,
<antiluc. 4.349> Maturare gradum; ac sensim, quia pondere praestant,
<antiluc. 4.350> In praecedentes ruere et concrescere lapsu.
<antiluc. 4.351> CALLIDUS effugium tentat Gassendus inane,
<antiluc. 4.352> Nec quidquam auxilii convicto fert Epicuro,
<antiluc. 4.353> Qui per se constare Atomos, per seque moveri
<antiluc. 4.354> Dixerat, et variis tantum distare figuris.
<antiluc. 4.355> Ocior has inter nam si, vel tardior una est,
<antiluc. 4.356> Natura similes Atomi non amplius ergo
<antiluc. 4.357> Dicentur. Quae causa novi discriminis illa
<antiluc. 4.358> Esse potest? Quaenam velocibus addidit alas,
<antiluc. 4.359> Ut caderent multo citius, pigrisque negavit?
<antiluc. 4.360> Plusve minusve graves, inquis, confingere possum.
<antiluc. 4.361> Sic variis dederas consistere posse figuris,
<antiluc. 4.362> Quod falsum ostendi, nullo si auctore creantur;
<antiluc. 4.363> Nec minus a recta, quod ais ratione recedit.
<antiluc. 4.364> Corporibus cunctis gravitas pro mole profecto est.
<antiluc. 4.365> Mole ergo distant Atomi, se pondere distent.
<antiluc. 4.366> Et quia particulis constant, levis altera paucas
<antiluc. 4.367> Particulas sortita fuit, gravis altera plures.
<antiluc. 4.368> Inter eas Natura parens divisit inique
<antiluc. 4.369> Materiem, exiguis parcissima, prodiga crassis.
<antiluc. 4.370> Si causam agnoscunt, varias sic esse fatebor;
<antiluc. 4.371> Talia sunt etenim quae corpora cunque videntur:
<antiluc. 4.372> Si non agnoscunt, varias sic esse repugnat.
<antiluc. 4.373> ADDE quod in vacuo caderent si corpora prima,
<antiluc. 4.374> Quanquam impar illis gravitas fortasse daretur,
<antiluc. 4.375> Undique deciderent simul omnia tempore in uno.
<antiluc. 4.376> Includas vitreo plumam lapidemque canali,
<antiluc. 4.377> Aere subtracto; plumam, lapidemque videbis
<antiluc. 4.378> Protinus aequato pariter descendere lapsu.
<antiluc. 4.379> Causa prius fuerat discriminis obvius aer,
<antiluc. 4.380> Qui findendus utrique venit, plumaeque cadenti,
<antiluc. 4.381> Quam lapidi certe magis atque diutius obstat.
<antiluc. 4.382> Sed nihil in Vacuo fungetur munere tali:
<antiluc. 4.383> Perpetuo penetratur enim, dum nempe solutus
<antiluc. 4.384> Ac rorem simulans Atomorum decidit imber.
<antiluc. 4.385> Quin etiam aeterno si praecipitantur ab aevo,
<antiluc. 4.386> Ac simul immensos percurrunt semina tractus,
<antiluc. 4.387> Nullum posterius, nullum prius ire licebit.
<antiluc. 4.388> Nam quae causa moram faceret per Inane quietum
<antiluc. 4.389> Postremo lapsis? Regio fortasse remota est
<antiluc. 4.390> E qua proveniunt, longeque remotior illa
<antiluc. 4.391> Unde priora cadunt? Vel sunt dimissae profundo
<antiluc. 4.392> Tardius e vacuo? Mensuras qui ferat autem
<antiluc. 4.393> Immenso in Spatio, atque aeterno in tempore tales
<antiluc. 4.394> Quae rem finitam signat? Quis proxima centro,
<antiluc. 4.395> Sive remota loca, aut centrum quis totius ipsum?
<antiluc. 4.396> Daedale, cur proprio vagus erras in labyrintho?
<antiluc. 4.397> Hic tibimet via caeca, et inextricabilis error.
<antiluc. 4.398> Dicis in immenso nullum consistere centrum,
<antiluc. 4.399> Et merito: nunc ut praegrandia corpora formes,
<antiluc. 4.400> In centrum attractas Atomos concurrere dicis:
<antiluc. 4.401> Centrum est, et non est. Pugnas tecum ipse, Lucreti.
<antiluc. 4.402> PRAETEREA, vel si diverso tempore labi
<antiluc. 4.403> Aut similes aut dissimiles gravitate, figura,
<antiluc. 4.404> Mole, graduque Atomos punctum in commune daretur,
<antiluc. 4.405> In quo, ceu motus possent requiescere centro,
<antiluc. 4.406> Non talem efficerent Mundum, qualem esse videmus.
<antiluc. 4.407> Dic ubi enimvero centrum id commune reponas?
<antiluc. 4.408> In medio Terrae; si quidem, te iudice, Mundi
<antiluc. 4.409> Nucleus est, in quo subsidit funditus, ut faex,
<antiluc. 4.410> Materies crassa? Illuc ergo confluit omne
<antiluc. 4.411> Seminium, et Vacui regiones deserit altas:
<antiluc. 4.412> Illud praecipue quod aculeis constat et hamis,
<antiluc. 4.413> Unde metalla doces et arenam et saxa creari;
<antiluc. 4.414> Quodque fluit globulis queis manat liquor aquarum:
<antiluc. 4.415> Nec cessare potest; quia nunquam cessat origo
<antiluc. 4.416> Praecipitis motus, immensaque copia rerum.
<antiluc. 4.417> Sic aliis alias cumulari semper oportet,
<antiluc. 4.418> Ac superaddi Atomos aeterno pondere pressas. 
<antiluc. 4.419> Crescere in immensum tellus glomeramine tanto
<antiluc. 4.420> Debuit, et vastam ferre ultra sidera molem.
<antiluc. 4.421> Cur fines intra certos se tota coercet?
<antiluc. 4.422> Cur alibi passa est simili ratione modoque
<antiluc. 4.423> Solis et astrorum praegrandia corpora coelo
<antiluc. 4.424> Formari? Nam illic amplissima principiorum
<antiluc. 4.425> Congeries aptanda fuit.  Cur Luna, perinde
<antiluc. 4.426> Ac Tellus, Atomis etiam concrevit aduncis?
<antiluc. 4.427> Cur et Saturnus cum cum lucifero comitatu;
<antiluc. 4.428> Magnus et ipse sua stipatus Iupiter aula;
<antiluc. 4.429> Mars et Mercurius; nec non, gens rara, Cometae?
<antiluc. 4.430> Sunt igitur Mundi tot centra, quot astra videntur?
<antiluc. 4.431> Quam distracta fuit gravitas; quam scissa tot inter 
<antiluc. 4.432> Immensi partes Vacui! Quot Somnia fingis!
<antiluc. 4.433> Centrum ubi non fuerit, gravitas; quam scissa tot inter
<antiluc. 4.434> At non esse potest aliquo sine vortice centrum:
<antiluc. 4.435> Et pariter nullus fluido sine corpore vortex.
<antiluc. 4.436> Unde necesse foret, caderent si pondere quodam
<antiluc. 4.437> Semina, Vorticibus multis in plurima centra
<antiluc. 4.438> Detrudi, variae facerent ut molis acervos;
<antiluc. 4.439> Quod placido in vacuo nunquam sperare licebit.
<antiluc. 4.440> CORPORA iam formata etenim posuisse necesse est,
<antiluc. 4.441> Et fluida, et motu circum exagitata perenni,
<antiluc. 4.442> Ante graves Atomi quam sint ac centra petentes.
<antiluc. 4.443> At quoniam ex Atomis corpus per inania lapsis
<antiluc. 4.444> Conflatur, motus Atomorum anteire nequivit:
<antiluc. 4.445> Nam tunc non essent, ut ais; primordia rerum.
<antiluc. 4.446> Ergo per medium si delabuntur Inane,
<antiluc. 4.447> Nec reperire queunt, imo nec quaerere centrum.
<antiluc. 4.448> Huc etiam accedit, quod fusius ante docebam
<antiluc. 4.449> Cum de infinito canerem; et revocasse iuvabit,
<antiluc. 4.450> Ne cadat ex animo quidquid iam rite probatum est:
<antiluc. 4.451> Vidimus in Spatio, nullus quod terminus ambit,
<antiluc. 4.452> Ponderibus non esse locum: quia scilicet, unde
<antiluc. 4.453> Et quo descendant, non est; supera, infima desunt;
<antiluc. 4.454> Nec sursum idcirco, nec deorsum tendere quovis
<antiluc. 4.455> Posse modo fictas Atomos, quaecunque darentur.
<antiluc. 4.456> Spes Atomis igitur gravitatis nulla futura est.
<antiluc. 4.457> Si nulla est gravitas, ergo vis nulla movendi:
<antiluc. 4.458> Causam etenim motus una in gravitate locabas.
<antiluc. 4.459> Unde vides Atomos nequaquam posse moveri;
<antiluc. 4.460> Vel si motus inest, nullo coalescere nexu.
<antiluc. 4.461> Egregium nunc dogma boni mirare Lucreti!
<antiluc. 4.462> Quae manifesta putat, manifeste falsa probantur:
<antiluc. 4.463> et si vera forent, quod colligit esse nequiret
<antiluc. 4.464> SAEPE fit oblata rerum ut dulcedine capti
<antiluc. 4.465> Miremur faciles: plausuque sequamur amico
<antiluc. 4.466> Qui nos decipiunt. Quales iocularia mimi
<antiluc. 4.467> Prodigia exercent: digitis hi namque micantes
<antiluc. 4.468> Attentos fallunt oculos, dum vascula tractant
<antiluc. 4.469> Apta dolis: fraudem velatam praepete gestu,
<antiluc. 4.470> Virga et voce iuvant; et ubi posuere lapillum,
<antiluc. 4.471> Ostendunt volucrem. stupet ore ignarus hianti
<antiluc. 4.472> Spectator: temnat, si quando noverit artem.
<antiluc. 4.473> Haud aliter sollers oculos auferre Poeta,
<antiluc. 4.474> Excusso tibi debebit ludibria fuco.
<antiluc. 4.475> Quid sit enim gravitas quovis in corpore, nondum
<antiluc. 4.476> Perspexti: nam corporibus male credis inesse
<antiluc. 4.477> Materiae certam ut comitem; exemplumque creatis
<antiluc. 4.478> A rebus stolide rerum ad primordia ducis.
<antiluc. 4.479> Corpora quod videas in terram plurima labi,
<antiluc. 4.480> Dumque immota iacent, ad centrum vergere, eoque
<antiluc. 4.481> Donec perveniant molimine tendere certo, 
<antiluc. 4.482> Corporis idcirco genus omne gravescere censes
<antiluc. 4.483> Per se ipsum, atque illuc innato pondere ferri.
<antiluc. 4.484> Tanta fides oculis, ac diffidentia menti est!
<antiluc. 4.485> Ast etiam, si sola tibi fit regula sensus,
<antiluc. 4.486> Cur non Materiae levitas innata videtur,
<antiluc. 4.487> Corpora cum cernas nonnunquam ascendere sursum?
<antiluc. 4.488> Nonne leves flammas, levia haec simulacra putasti,
<antiluc. 4.489> Quas veluti rerum exuvias, et limpida vela 
<antiluc. 4.490> Audieras fluctu passim volitare perenni,
<antiluc. 4.491> Ut veniant oculis formae rerum atque colores, 
<antiluc. 4.492> Ac visae somno in medio sine more figurae?
<antiluc. 4.493> Namque hoc te, quanquam falsum est, docuere magistri.
<antiluc. 4.494> Quin age, nonne leves Atomorum dicis acervos,
<antiluc. 4.495> Naribus unde tuis volucres nascuntur odores,
<antiluc. 4.496> Uvida quos florum iaciunt pigmenta, vel herbae
<antiluc. 4.497> Fragrantes; quive arboribus Nabathaea per arva
<antiluc. 4.498> Destillant succi, nardusque et pocula myrrhae?
<antiluc. 4.499> Aurea lux pariter, quam sol circumundique vibrat,
<antiluc. 4.500> Nec terris tantum, ast omni late ingerit Orbi,
<antiluc. 4.501> et quam debilius nostri dant attamen ignes,
<antiluc. 4.502> Mentitaeque faces nocturno tempore solem;
<antiluc. 4.503> Cum superas aeque in pares mittatur et imas.
<antiluc. 4.504> Nonne tibi levis atque gravis simul esse videtur?
<antiluc. 4.505> Iudicio lux nempe tuo, vibrata perenni
<antiluc. 4.506> Sideris effluvio manat, ceu flammea quaedam
<antiluc. 4.507> Progenies. Nativa quidem et validissima longe
<antiluc. 4.508> Vis illa est, qua se tot lucida tela diei
<antiluc. 4.509> Diffundunt circum, nec se diffundere cessant;
<antiluc. 4.510> Est vastum rapido pervadunt aethera motu.
<antiluc. 4.511> Insita materiae gravitas si causa perennis
<antiluc. 4.512> Est motus, ergo radii gravitate feruntur.
<antiluc. 4.513> Aspice, ut hi motus ambo in contraria vergant.
<antiluc. 4.514> Extremis gravitas ad centrum tendit ab oris;
<antiluc. 4.515> Luc autem extremas a centro tendit ad oras.
<antiluc. 4.516> At nullum per se corpus grave, seu leve credas.
<antiluc. 4.517> Neutrum etenim Ratio, neutrum Experientia firmat.
<antiluc. 4.518> Materies omnis quaqua spectare lubebit,
<antiluc. 4.519> Mobilis est per se, non per se mota: neque ullam
<antiluc. 4.520> Affectat Mundi partem, superamve vel imam,
<antiluc. 4.521> Aut laevum dextrumve latus; quocumque cietur,
<antiluc. 4.522> Huc properat; nec motum ambit placidamve quietem;
<antiluc. 4.523> Neutrum praeponit, sed idonea semper utrique est.
<antiluc. 4.524> Quidquid enim vel stare potest, vel quoslibet aeque
<antiluc. 4.525> Suscipere impressos motus, lentosve citosve,
<antiluc. 4.526> Atque huc atque illuc ferri discrimine nullo;
<antiluc. 4.527> Dum manet incolumne et naturam servat eandem,
<antiluc. 4.528> Non habet unde modum magis hunc quam seligat illum;
<antiluc. 4.529> Sed qualem accepit retinet: nil se movet umquam
<antiluc. 4.530> Ni quoddam in se se lumen Rationis et artem
<antiluc. 4.531> Discernendi habeat, qua destituuntur inertis
<antiluc. 4.532> Semina Materiae, sensu pollentia nullo.
<antiluc. 4.533> Cum videas igitur certa ratione moveri
<antiluc. 4.534> Corpora, continuo motricem intellige causam.
<antiluc. 4.535> Nam mutare situm, sine causa, qui sibi primum
<antiluc. 4.536> Contigerit, res nulla potest. Quae causa cadendi
<antiluc. 4.537> Est Atomis igitur, vexant quas nulla profecto
<antiluc. 4.538> Corpora, nec circum tangunt, nec desuper urgent?
<antiluc. 4.539> In quocunque situ fuerint, ubicumque locorum,
<antiluc. 4.540> Et quocunque modo; sic et perstare necesse est.
<antiluc. 4.541> NUNC autem cum materiae sint omnia plena,
<antiluc. 4.542> Idcirco Terram versum properare videmus
<antiluc. 4.543> Corpora. Nam praeter, quae nos circumfluit, auram,
<antiluc. 4.544> Aura fluit longe subtilior, incita miris
<antiluc. 4.545> et tenuata modis, velut aeris ipsius aer. 
<antiluc. 4.546> SALVA Elementorum pars subtilissima, summae
<antiluc. 4.547> Dexteritatis opus, summi simul instrumentum
<antiluc. 4.548> Artificis; gaudens humanos fallere sensus,
<antiluc. 4.549> Ut fabri manus ipsa, et sola mente videri:
<antiluc. 4.550> Materiae flos et sanguis, diffusus in omnes
<antiluc. 4.551> Corporis immensi venas: Tu filia primum,
<antiluc. 4.552> Nunc genitrix motus: Tu cunctis didita membris
<antiluc. 4.553> Vasto vivere das, animalis spiritus, Orbi.
<antiluc. 4.554> Te sine nullus honos rebus: procul iret in auras
<antiluc. 4.555> Dissiliens Tellus: firma tu mole revinctam
<antiluc. 4.556> Comprimis; ac si quo terrestria corpora nisu
<antiluc. 4.557> Deserta sursum effugiant statione, retundis,
<antiluc. 4.558> Et pulsata suo festinas reddere centro:
<antiluc. 4.559> A te pondus habent; a te gravitatis origo est.
<antiluc. 4.560> AMBIT enim terram et pigra se mole moventem
<antiluc. 4.561> Abripit increpitans valido tenuissima pulsu
<antiluc. 4.562> Materies; circaque suum torquerier axem
<antiluc. 4.563> Dum iubet, ac celeri correptam turbine volvit,
<antiluc. 4.564> Volvitur ipsa comes, gyroque rotatur eodem.
<antiluc. 4.565> NON tamen ex illo gravitatem accedere motu
<antiluc. 4.566> Crediderim; nam cum Terram liquor ille volutans
<antiluc. 4.567> Usque parallelis nostros premat orbibus orbes,
<antiluc. 4.568> Communemque habeat cum Terra turbinis axem,
<antiluc. 4.569> Cuncta parallelo caderent tibi corpora lapsu.
<antiluc. 4.570> In Tropicis igitur, Tropicorum pondera centrum
<antiluc. 4.571> Non Terrae appeterent; nullo discrimine, rectus,
<antiluc. 4.572> Quacumque inciderent, semper foret angulus axi.
<antiluc. 4.573> Nec tamen id fieri certa ratione patescit.
<antiluc. 4.574> Causa ergo gravium casus aliunde petenda est.
<antiluc. 4.575> ABDITA Naturae penetralia, viscera rerum
<antiluc. 4.576> Ingredimur, Quinti; dictu res ardua, cunctis
<antiluc. 4.577> Unde haec corporibus veniat propensio. Quod si 
<antiluc. 4.578> Haec tibi non firmo stabit Sententia gressu,
<antiluc. 4.579> Ast opifex motus sollertior, aspice, quanto est
<antiluc. 4.580> Nostra haec materies, Atomis et certior istis.
<antiluc. 4.581> PRINCIPIO Terram liquido qui vortice cingit,
<antiluc. 4.582> Aetheris Oceanum in multas fac mente secari
<antiluc. 4.583> Pyramidum formas; quarum pars latior alte
<antiluc. 4.584> Surgit, ad extremas pertendens vorticis oras;
<antiluc. 4.585> At centro collecti apices iunguntur in imo.
<antiluc. 4.586> Illae omnes se se invicto certamine librant,
<antiluc. 4.587> Centrifuga virtute pares; quia materiae vis
<antiluc. 4.588> Omnibus est eadem: quod si qua est viribus impar,
<antiluc. 4.589> Protinus exsuperant aliae, et subsidere cogunt,
<antiluc. 4.590> Dum suspensa suas aequarint singula vires.
<antiluc. 4.591> Ast ubi pyramidem penetravit corpus in unam,
<antiluc. 4.592> Mole sua quantum est, tantum de centrifuga vi
<antiluc. 4.593> Detrahit; ingenita nam forma particularum
<antiluc. 4.594> Aequare aetherios tardo nequit agmine cursus.
<antiluc. 4.595> Ergo deprimitur, quae molem includit inertem,
<antiluc. 4.596> Pyramis; incumbunt vicinae adiguntque deorsum;
<antiluc. 4.597> Undique enim a centro nisu maiore recedunt.
<antiluc. 4.598> Haec depressa pigrum tuditando corpus adurget,
<antiluc. 4.599> Castigatque moras, repetito verbere retro
<antiluc. 4.600> Praecipitans; versusque apicem propellere certat,
<antiluc. 4.601> Qui Terrae tenui contingit acumine centrum.
<antiluc. 4.602> PRAETEREA rapido Tellurem turbine vortex
<antiluc. 4.603> Circumagens, pariter latere undique pressus ab omni,
<antiluc. 4.604> In sphaeram, aut sphaerae similem glomeratur in orbem.
<antiluc. 4.605> Nam qua forte minus premeretur, scilicet illac
<antiluc. 4.606> Efflueret, Terramque ignotis traderet undis.
<antiluc. 4.607> At quoties latere ex omni pariterque, rotunda
<antiluc. 4.608> Comprimitur moles, vis undique facta per omnes
<antiluc. 4.609> Ad centrum radios concordi tramite tendit.
<antiluc. 4.610> Sic grave Pyramidi immiscens se corpus, abire
<antiluc. 4.611> Cogitur ad centrum Terrae, quo pertinet omnis
<antiluc. 4.612> Pressurae radius; quaque ipsa urgetur et urget
<antiluc. 4.613> Pyramis, hac debet iusso decurrere lapsu.
<antiluc. 4.614> Sic lapis ut valido iactu vibratur in auras,
<antiluc. 4.615> Et secat aerios violento vulnere fluctus,
<antiluc. 4.616> Nititur hunc contra incumbens sublimis ab alto
<antiluc. 4.617> Materies, talique incussa reverberat ictu,
<antiluc. 4.618> Ut centrum versus labi cogatur, humoque
<antiluc. 4.619> Restitui, non ingenito, quod fingere gaudes,
<antiluc. 4.620> Pondere; non vano centri communis amore,
<antiluc. 4.621> Ut fingunt aliqui; proprio non denique motu;
<antiluc. 4.622> Sed bis vim passus, primum a vibrante lacerto,
<antiluc. 4.623> Mox a coelestis pressura et robore molis.
<antiluc. 4.624> NEC minus in lymphis huius gravitatis imago
<antiluc. 4.625> Et fida et constans reperitur: scilicet unda
<antiluc. 4.626> Nititur in fundum; inque pares divisa columnas,
<antiluc. 4.627> Has inter se omnes libramine sustinet aequo:
<antiluc. 4.628> Inde superficies patet uno aequata tenore.
<antiluc. 4.629> Iniice suber aquis immergens, iniice ligna;
<antiluc. 4.630> Ligna petent summum valido connisa natatu,
<antiluc. 4.631> Prosiliet superas celeri impete suber ad undas.
<antiluc. 4.632> Causa rei quaenam est? Nimirum liquor aquai
<antiluc. 4.633> Fertur in ima magis, quam lignum aut futile suber:
<antiluc. 4.634> Libramen simul omne perit; depulsaque quantum
<antiluc. 4.635> Unde sua superat gravitate haec corpora, tantum
<antiluc. 4.636> Debilitant liquidam, cui sunt commissa, columnam.
<antiluc. 4.637> Ergo vicinae vincunt, et cedere iussam
<antiluc. 4.638> Protollunt certatim, et in altum assurgere cogunt.
<antiluc. 4.639> Illa fugit sursum, propellens frivola, donec
<antiluc. 4.640> Respuet in coelum, et reddat natalibus auris.
<antiluc. 4.641> HINC quaecumque latent lymphis circumdata, tantum
<antiluc. 4.642> Ponderis amittunt, quanto se pondere librat
<antiluc. 4.643> Par fluidi moles: tanta nam parte levantur.
<antiluc. 4.644> Id sentire solent, pelago qui saepe profundo
<antiluc. 4.645> Funibus extractas merces ad summa tulerunt
<antiluc. 4.646> Aequoris, et validi, cum solvitur anchora, nautae.
<antiluc. 4.647> Nam facilis primum ascensus; iuvat unda laborem:
<antiluc. 4.648> Cum vero aerias grave onus pervenit ad auras,
<antiluc. 4.649> Tum labor ingeminat, contorquendoque rudenti
<antiluc. 4.650> Sudans turba virum duplicatis viribus instat.
<antiluc. 4.651> NUNC in aquis fieri quae diximus, omnia, Quinti,
<antiluc. 4.652> Aetheris in pelago ratione geruntur eadem.
<antiluc. 4.653> Hic tantum fines rerum convertito: metas
<antiluc. 4.654> Vorticis aetherii supremas fundus habeto;
<antiluc. 4.655> Esto Pyramis hic, illic quaecunque columna est.
<antiluc. 4.656> Ut surgunt per aquas, sic lapsa per aethera cernes
<antiluc. 4.657> Corpora detrudi, et simili propellier aestu
<antiluc. 4.658> Illic versum auras, hic versum concita terras.
<antiluc. 4.659> HOC unum discrimen erit, quod corpora quaedam
<antiluc. 4.660> Ima petunt liquidi, et fundo graviora residunt.
<antiluc. 4.661> At quae terrena late ditione tenentur,
<antiluc. 4.662> Omnia centrifugis cum vincat viribus aether,
<antiluc. 4.663> Nulla queunt ullo capere ultima vorticis ausu.
<antiluc. 4.664> Terram cuncta suam repetunt; et adacta deorsum
<antiluc. 4.665> Quo mage descendunt, casu citiore feruntur.
<antiluc. 4.666> Instat enim aura sequax, nec desinit ictibus ictus
<antiluc. 4.667> Congeminare, fugamque fuga premit usque fatigans.
<antiluc. 4.668> AT cum librantur magis aut minus inde gravescunt
<antiluc. 4.669> Corpora, particulis quod sint minus aut mage mixtis
<antiluc. 4.670> Aethere: non quod eas vacuum per frusta recisum
<antiluc. 4.671> Segreget, ac nihilo saturas rarescere cogat:
<antiluc. 4.672> Sed quia quidquid habent propriae terrestria molis,
<antiluc. 4.673> Hoc toto ad centrum pelluntur; at aetheris illa 
<antiluc. 4.674> Si quid habent, toto hoc supera ad laquearia tendunt.
<antiluc. 4.675> IAM folia et stipulas, pappos, plumasque videmus
<antiluc. 4.676> Ante quidem volitare diu, quam lapsu quiescant:
<antiluc. 4.677> Nam vix truduntur satis, ut diffindere possint
<antiluc. 4.678> Aera suppositum, levibus ludibria ventis.
<antiluc. 4.679> Sed condensa poros tenues, paucasque lacunas
<antiluc. 4.680> Intus habent; facilemque aditum luctantibus auris
<antiluc. 4.681> Dura negant; quare nequeunt eludere plagas
<antiluc. 4.682> Aetheris obnixi contra, sed tota resistunt;
<antiluc. 4.683> Ut pariter totis contendens viribus aether
<antiluc. 4.684> Ingruit, assiduo detrudens corpora pulsu.
<antiluc. 4.685> Hinc ferri massae praeponderat aurea massa,
<antiluc. 4.686> Et ferrum saxo, saxum ossibus, ossa liquori;
<antiluc. 4.687> Tum varii inter se distant gravitate liquores.
<antiluc. 4.688> ERGO corporibus stat pondus ab aethere summo
<antiluc. 4.689> Cuique suum: hic centrum glomeratis partibus implet,
<antiluc. 4.690> Continuisque premit iaculis: huc omnia trudit
<antiluc. 4.691> Centrifuga virtute valens: totum Aera Terris
<antiluc. 4.692> Incutit, immersae quo stant; simul Aere tectos
<antiluc. 4.693> Continet Oceani latices, vastoque fluento
<antiluc. 4.694> incurvam faciem, convexumque efficit aequor.
<antiluc. 4.695> INDE coarctatae punctum vertuntur in unum 
<antiluc. 4.696> Omnes usque globi partes: et si qua resultat,
<antiluc. 4.697> Pellitur in medium subito; magis aut minus acri
<antiluc. 4.698> Impete, pro cario textu, quo praedita quaeque est.
<antiluc. 4.699> Hinc adeo quae pressa magis, cum forte movendo
<antiluc. 4.700> Fit vicina minus pressae, librantur; et illa
<antiluc. 4.701> Defluit, haec surgit. Non quod levis haec propria vi,
<antiluc. 4.702> Aut gravis illa suo sit pondere: sed quia centrum
<antiluc. 4.703> Versus, inaequali pulsu ac ratione feruntur.
<antiluc. 4.704> Haud secus ac geminas triplicato stamine lances
<antiluc. 4.705> Cernis in ambiguo suspendi, ac vincere neutram,
<antiluc. 4.706> Aut vinci; donec posito, si forte lubebit,
<antiluc. 4.707> Alcerutram digito depresseris, aut onus ipsi
<antiluc. 4.708> Iniicies aliquod; nam tunc onerata repente
<antiluc. 4.709> Praecipitat, filumque trahens assurgere cogit
<antiluc. 4.710> Adversam. Parit oppositos causa unica motus.
<antiluc. 4.711> Quantumvis grave sit corpus, graviore propinquo,
<antiluc. 4.712> Fit leve: vanescit maiori pondere pondus.
<antiluc. 4.713> Quam grave sit lignum, quanto cadat impete, nostri;
<antiluc. 4.714> Cum ruit in silvis ventorum turbine magno
<antiluc. 4.715> Fraxinus, aut crebra truncum percussa securi:
<antiluc. 4.716> Hanc tamen in fluvium mittas, ecce ima relinquet
<antiluc. 4.717> Ocius, ac totis sursum removetur ab undis:
<antiluc. 4.718> Aere quod lignum grave sit magis, at minus unda.
<antiluc. 4.719> NAM levis est aer, si pleraque corpora cernas;
<antiluc. 4.720> Ipse gravis: viden' e puteis ut ab aere iussas
<antiluc. 4.721> Antlia tollat aquas? Et hydrargyrus ipse, metallis
<antiluc. 4.722> Post aurum cunctis gravior, si clauseris illum
<antiluc. 4.723> In vitro, paulum subsidat lentus et aegre,
<antiluc. 4.724> Descensu dubio, ac demitti sponte recuset
<antiluc. 4.725> Magna parte sui; tubulo cum subtus aperto
<antiluc. 4.726> Funditur in lancem: suspensus denique restet,
<antiluc. 4.727> Et maneat propriae oblitus gravitatis in alto;
<antiluc. 4.728> Ventorumque vices illic, et amabile sudum
<antiluc. 4.729> Mobilitate sua, et certos praenuntiet imbres?
<antiluc. 4.730> Exterius viget aeriae pressura columnae;
<antiluc. 4.731> Interius nulla omnino quae deprimat aura est.
<antiluc. 4.732> Tum pleno si forte cado siphona videbis
<antiluc. 4.733> Immersum, assiduo vix haustu educitur aer,
<antiluc. 4.734> Cum simul ascendunt latices; fundoque relicto
<antiluc. 4.735> Alta petunt, recidunt; surguntque, caduntque vicissim;
<antiluc. 4.736> Maeandrique cavi sinuosa volumina tandem
<antiluc. 4.737> Percurrunt faciles, atque uno et simplice motu.
<antiluc. 4.738> Haud secus, extrema pannum si tinxeris ora,
<antiluc. 4.739> Paulatim e vasis fundo levis unda feretur,
<antiluc. 4.740> Et pannum late diffusilis imbuet omnem;
<antiluc. 4.741> Donec summa petens labro destillet ab alto.
<antiluc. 4.742> ERGO aer levis aut gravis est ratione propinqui 
<antiluc. 4.743> Corporis; et quanquam currentis ab aetheris orbe
<antiluc. 4.744> Centrifugo semper leviorem suscipit ictum
<antiluc. 4.745> Quam liquor omnis aquae, tamen illum deprimit ignis;
<antiluc. 4.746> Ipsaque in exiguos rarescens unda vapores.
<antiluc. 4.747> Haud aliter sensim tollunt se nubila coelo;
<antiluc. 4.748> Quae matutinis vespertinisque videntur
<antiluc. 4.749> Temporibus, fumi in morem, consurgere terra,
<antiluc. 4.750> Saepius e pelago, fluviis lacubusque, vel udis
<antiluc. 4.751> Vallibus et pratis, ubi largius incubat humor:
<antiluc. 4.752> Partibus aeriis quia tunc fit rarior unda,
<antiluc. 4.753> Et minus aetherii persentit verberis ictum;
<antiluc. 4.754> Erigitur super, atque loco sibi cedere cogens
<antiluc. 4.755> Paulatim it sursum; coeloque potitur aperto.
<antiluc. 4.756> Tum solito gravior nobis ostenditur aer
<antiluc. 4.757> In tubulis, quos hunc ars mira paravit ad usum.
<antiluc. 4.758> Mercurii molem quia tum, qua parte patescunt,
<antiluc. 4.759> Opprimit incumbens; et qua clauduntur inanes
<antiluc. 4.760> Aeris, urget in hanc, sursumque ascendere cogit.
<antiluc. 4.761> Particulae vero surgant cum semper aquosae,
<antiluc. 4.762> Quas magis atque magis Phoebi rarefacit aestus
<antiluc. 4.763> Fervidior; tantum in numerum regionibus altis
<antiluc. 4.764> Conveniunt, ut iam nequeant consistere seorsum:
<antiluc. 4.765> Frigus ibi sedenim, ne pergant altius, obstat.
<antiluc. 4.766> Ergo se tandem per mutua vincula nectunt:
<antiluc. 4.767> Et sic in guttas parili magis aere densas
<antiluc. 4.768> Cum rediere, cadunt. Simul aer ipse resurgit;
<antiluc. 4.769> Inferiora tenet quoniam liquor. Ocius imbres
<antiluc. 4.770> Labentur coelo. Sed Mercurium ante videbis
<antiluc. 4.771> Eiusdem in longo tubuli descendere ramo:
<antiluc. 4.772> Exterior siquidem minus illum iam premit aer
<antiluc. 4.773> Parte ex oppisita. Quin ipse metallicus humor
<antiluc. 4.774> Mercurii coctus graviorem decutit auram,
<antiluc. 4.775> Ac sensus hominum fugiens ascendere discit;
<antiluc. 4.776> Cum fuerint eius sic attenuata calore
<antiluc. 4.777> Semina, ut aeriis gracili subtemine praestent.
<antiluc. 4.778> SIC ubi Vere novo squalens ager omnis in hortum
<antiluc. 4.779> Vertitur, et frondes meditatur silva tenellas,
<antiluc. 4.780> Haud mora praegnanti consurgit in arbore succus
<antiluc. 4.781> E terra veniens, atque ab radicibus imis.
<antiluc. 4.782> Namque ut collectus longae per frigora brumae,
<antiluc. 4.783> Ac caecis Terrae latebris absconditus humor
<antiluc. 4.784> Incipit afflatu radiorum agitante moveri,
<antiluc. 4.785> Exhalat nebulas tenues, udumque vaporem
<antiluc. 4.786> Sulphure diluto foetum, salibusque solutis:
<antiluc. 4.787> Unde mador terris et fertilitatis honores.
<antiluc. 4.788> Sic adeo per particulas attollitur omnis;
<antiluc. 4.789> Et passim offendens in humo nutritia plantae
<antiluc. 4.790> Stamina, reptantes fibras similesque capillis,
<antiluc. 4.791> Ingreditur tubulos facile intromissus hiantes,
<antiluc. 4.792> Angustasque vias alimentis pinguibus implet.
<antiluc. 4.793> Dant facilem scandenti aditum, clausoque recursum
<antiluc. 4.794> Calle negant tenues suspenso cardine valvae.
<antiluc. 4.795> At calor interea referat turgentia ramis
<antiluc. 4.796> Germina, praeteritus quae sensim foverat annus.
<antiluc. 4.797> Iamque laborati duro sub cortice succi
<antiluc. 4.798> Erumpunt; frondemque et flores ordine miro
<antiluc. 4.799> Implicitos, unctae monstrant in acumine gemmae.
<antiluc. 4.800> Haec autem ut primis valeant se effere diebus;
<antiluc. 4.801> Ille potest satis esse latex, quem continet arbos
<antiluc. 4.802> Autumni memorem, et cui bruma geluque pepercit:
<antiluc. 4.803> Verum ut serventur posthac crescantque, necesse est
<antiluc. 4.804> Auxilium adventare novum, succosque recentes.
<antiluc. 4.805> Qua ratione igitur supra liquor intimus exit,
<antiluc. 4.806> Hac etiam novus adveniens ascendit ab imo.
<antiluc. 4.807> Arbore sic tota nusquam intermissa liquorum
<antiluc. 4.808> Fit series, et qui sequitur propulsat euntem:
<antiluc. 4.809> Utque dies crescunt, crescit quoque motus; et ingens
<antiluc. 4.810> Undique productis radicibus influit unda.
<antiluc. 4.811> Nam verni accedunt hibernis imbribus imbres:
<antiluc. 4.812> Et iam sublimis dominatur in aethere Phoebus;
<antiluc. 4.813> Quo calefit Terrae facies, auraeque tepescunt.
<antiluc. 4.814> Ergo tunc fibris humor venit ubere pleno.
<antiluc. 4.815> Tot fontes rivis formant coeuntibus amnem,
<antiluc. 4.816> Qui truncum invadens, tenero sub cortice lignum
<antiluc. 4.817> Irrigat, ac laeto perfundit rore canales
<antiluc. 4.818> Transversos; et alit genitalia claustra medullae.
<antiluc. 4.819> Nam vectas deponit opes, pariterque repertis
<antiluc. 4.820> Imbuitur: formas hinc se convertit in omnes,
<antiluc. 4.821> Dum varios penetrat longe lateque meatus;
<antiluc. 4.822> Passim et fermento veteri commixtus oberrat,
<antiluc. 4.823> Partibus adiiciens partes, nova tegmina priscis
<antiluc. 4.824> Tegminibus. Sed cum iam exuberet, omne foramen
<antiluc. 4.825> Intrat, ubi resident ramorum exordia prima:
<antiluc. 4.826> Haec aperit, pulsatque foras, ramosque valentes,
<antiluc. 4.827> Ac bifidos trifidosque simul producit in auras.
<antiluc. 4.828> Ast ubi poma latent incoepta, suisque referta
<antiluc. 4.829> Seminibus, liquidam tubulis huc invehit escam.
<antiluc. 4.830> Poma tument, flores cum deposuere caducos;
<antiluc. 4.831> et formam accipiunt sensim, propriumque saporem:
<antiluc. 4.832> Ac se se expandunt, pomis umbracula, frondes.
<antiluc. 4.833> Sic uno ascensu conditi saepe liquoris,
<antiluc. 4.834> Qui pulsus venit e gremio telluris opimae,
<antiluc. 4.835> Et primum nata est, et mox adolescere coepit,
<antiluc. 4.836> Et parte ex omni crevit renovata quotannis,
<antiluc. 4.837> Quae nunc praecelsis e montibus eminet arbos;
<antiluc. 4.838> Ventosoque ferens nemorosa cacumina coelo,
<antiluc. 4.839> Radicum silva terras exhaurit alentes.
<antiluc. 4.840> CONTEMPLATOR item, qui fons devectus in hortum
<antiluc. 4.841> Vertice ab excelso montis, reserata sepulcri
<antiluc. 4.842> Ostia cum fuerint, plumbique solutus opaco
<antiluc. 4.843> Carcere, deductos iaculetur ad aethera fluctus:
<antiluc. 4.844> Atque ibi se se ipsum conspergens rore reflexo
<antiluc. 4.845> Dissipet in gemmas; factusque argenteus imber,
<antiluc. 4.846> Cum sonitu tremulo stagnans diverberet aequor.
<antiluc. 4.847> Scilicet impulsu saliens effertur eodem,
<antiluc. 4.848> Quo summa praeceps ab origine venerat illuc
<antiluc. 4.849> Declivis: fecitque levem, modo cum gravis esset,
<antiluc. 4.850> Continui series tantum inclinata  canalis.
<antiluc. 4.851> Ceu duo cum surgunt adversa fronte supini
<antiluc. 4.852> Contiguis montes radicibus: ecce revulsus
<antiluc. 4.853> Vortice ventorum, aut tacitis suffossus ab annis
<antiluc. 4.854> Forte silex; summo alterius de culmine praeceps
<antiluc. 4.855> Si ruat, immani lapsu petit ima resultans
<antiluc. 4.856> Improbus; angusta sed non in valle quiescit;
<antiluc. 4.857> Verum ipsa gravitate levis, iam surgere montem
<antiluc. 4.858> Audet in adversum, atque animoso proxima saltu
<antiluc. 4.859> Appetit; exhausto donec latera ardua motu
<antiluc. 4.860> Deserit aeger, inersque relapsa mole recumbit.
<antiluc. 4.861> POSTREMO coelum observes. Ibi nare Planetas
<antiluc. 4.862> telluri non absimiles, et corpore crasso,
<antiluc. 4.863> Aethera per liquidum, ac volvi constanter in orbem
<antiluc. 4.864> Cernimus; enormes quasi sint sine pondere massae:
<antiluc. 4.865> Quandoquidem fluidis, aeque ac nos, undique cincti,
<antiluc. 4.866> In nullam possunt Mundi subsidere partem:
<antiluc. 4.867> Sed, quo sunt positi semel, illo deinde moveri
<antiluc. 4.868> Curriculo debent: ut non mutabilis unquam
<antiluc. 4.869> Orbita sit, nullisque forinsecus obvia plagis.
<antiluc. 4.870> Sol illis vere centrum est: nec desinit illos
<antiluc. 4.871> Incutere in Solem, quoad in se est, concitus aether.
<antiluc. 4.872> Sed quia substrato pariter sunt aethere fulti,
<antiluc. 4.873> Et vim centrifugam iugi obtinuere rotatu,
<antiluc. 4.874> Propterea servare locum coguntur eundem;
<antiluc. 4.875> Viribus hinc atque hinc libratis ordine miro
<antiluc. 4.876> Quem tua gens vel nescivit, vel scire refugit,
<antiluc. 4.877> Scilicet invisum metuens ibi cernere Numen.
<antiluc. 4.878> Sed quamvis omni cassus gravitate Planeta,
<antiluc. 4.879> Suspensusque suo videatur currere coelo:
<antiluc. 4.880> Non ita, quae vasto complexu corpora portans
<antiluc. 4.881> Circumagit secum, et privato turbine versat.
<antiluc. 4.882> Namque his officiunt fluida, et suus ingruit aether,
<antiluc. 4.883> Ne proprium linquant, cui sunt addicta, Planetam.
<antiluc. 4.884> Unde, brevi ad massam redeant proiecta, necesse est:
<antiluc. 4.885> Quo fit, ut is molem servet constanter eandem.
<antiluc. 4.886> HOC igitur teneas animo servesque fidelis,
<antiluc. 4.887> Quod Ratio docuit, quod et Experientia monstrat:
<antiluc. 4.888> Nil grave per se se est; gravitatis plurima quamvis
<antiluc. 4.889> Nomine donentur, tanquam foret indita virtus.
<antiluc. 4.890> ET vero videas naturae multa referri,
<antiluc. 4.891> Quae tamen in dubio est an primitus insita vere,
<antiluc. 4.892> An magis ex alio veniant superaddita rebus.
<antiluc. 4.893> Credis aquam ex se se, natura et sponte liquentem?
<antiluc. 4.894> Aspice concretam. Vi frigoris algida, dices,
<antiluc. 4.895> Vertitur in glaciem: quin vi liquefacta caloris
<antiluc. 4.896> Diffluit, urgebo. Scytha iudicet; ille rigenti
<antiluc. 4.897> Sub coelo natus, totum qui pene per annum
<antiluc. 4.898> Venatur niveos solidis in fluctibus ursos;
<antiluc. 4.899> Aut Magellanae vix cognitus incola terrae;
<antiluc. 4.900> Perspicuum lapidem et crystalli fusilis instar 
<antiluc. 4.901> Credet aquas, aestu faciles quocunque resolvi,
<antiluc. 4.902> Natura duras, alieno ardore fluentes:
<antiluc. 4.903> Ceu gummi nobis, et pix et cera videntur:
<antiluc. 4.904> Et qualem fore credis aquam, si Phoebus abesset
<antiluc. 4.905> Annos tres, et continua sub nocte iacerent
<antiluc. 4.906> Stagna, lacus, fontes, et mobilis aequora ponti.
<antiluc. 4.907> Ut rem quisque videre solet, sic aestimat eius
<antiluc. 4.908> Naturam, et proprium statuit, quod moris apud se est.
<antiluc. 4.909> Porro neuter aquis status est, quem dicere possis
<antiluc. 4.910> Innatum: namque unda fluit, motantibus intus
<antiluc. 4.911> Partibus ignitis; glacie constricta rigescit,
<antiluc. 4.912> Partibus ignitis illinc abeuntibus. Unde
<antiluc. 4.913> Corpus idem atque unum lapis est, humorque vicissim.
<antiluc. 4.914> Ecquid durius est, rigidi quam robora ferri?
<antiluc. 4.915> Dura tamen ferri solvuntur robora flamma.
<antiluc. 4.916> Igne volatilius toto quid in Orbe videtur?
<antiluc. 4.917> At silice in dura vinctus desesque maneret
<antiluc. 4.918> Semper et ignotus, tandem ni claustra paterent
<antiluc. 4.919> Conflictu chalybis, quo percutiente solutus
<antiluc. 4.920> Emicat; attriti mordet fragmenta metalli,
<antiluc. 4.921> Et iacit in teretes penitus liquefacta favillas.
<antiluc. 4.922> Usque adeo nec tam fluitantia corpora cernes,
<antiluc. 4.923> Quae non sistantur; nec si adamantina, quae non
<antiluc. 4.924> Evadant fluida, atque aliquo solvente liquescant.
<antiluc. 4.925> Sic etiam constare gravi quae mole feruntur,
<antiluc. 4.926> Haec levia esse queunt: gravitas in corpore nulla,
<antiluc. 4.927> Nullus et in centrum nisus: quodcunque videtur
<antiluc. 4.928> Pondus ab impulsu venit, alteriusque prementis
<antiluc. 4.929> Est opus. At nihil est Atomos per Inane quietum
<antiluc. 4.930> Quod feriat, pulsetque: Igitur fatearis oportet,
<antiluc. 4.931> Principium fore tunc nullum gravitatis in illis;
<antiluc. 4.932> Ac nullo quatiente haesuras omne per aevum.
<antiluc. 4.933> FISA suis numeris Neutonia Secta, reciso
<antiluc. 4.934> Impulsu, magicis totum dedit artibus Orbem.
<antiluc. 4.935> Sol trahit errantes Sphaeras, trahiturque vicissim:
<antiluc. 4.936> Praevalet ingenti massa, centroque potenti,
<antiluc. 4.937> Nec tamen adducit; nam tramite pergere recto
<antiluc. 4.938> Impetus est ollis, iam primo impressus ab aevo.
<antiluc. 4.939> Mutua vis etiam rapit, atque hinc inde trahuntur
<antiluc. 4.940> Conatu sociarum, et centro abscedere tentant.
<antiluc. 4.941> Nascitur e tanto medius certamine motus:
<antiluc. 4.942> Unde per ovatus simul unus quique Planeta
<antiluc. 4.943> Cogitur ire vias, Kepleri dogma secutus.
<antiluc. 4.944> Ingeniosa quidem, certisque accommoda coeli
<antiluc. 4.945> Motibus, haec solido staret si machina fundo.
<antiluc. 4.946> Accipimus numeros, quia rem describere possunt;
<antiluc. 4.947> Respuimus causam, gratis quia ficta videtur.
<antiluc. 4.948> PRINCIPIO quaeram, quid sit vis illa trahendi?
<antiluc. 4.949> Respondent; vis est, per quam in statione quiescens
<antiluc. 4.950> Corpus agit tamen in distans, atque imprimit olli
<antiluc. 4.951> Motum ad se directum, et iners accedere cogit;
<antiluc. 4.952> Inter utrumque licet nil sit quo tangere possit
<antiluc. 4.953> Aut tangi, sed solum occulta et mutua virtus.
<antiluc. 4.954> Ostensum est corpus non ullum posse moveri,
<antiluc. 4.955> Id nisi Mens regat imperitans, quae vertere malit
<antiluc. 4.956> Quam servare situm; quia corpus utrique paratum est:
<antiluc. 4.957> Praeterea, si maluerit, quae seligat unum
<antiluc. 4.958> Ex infinitis et circumstantibus ( aeque 
<antiluc. 4.959> Quos et inire potest) radiis, aliosque relinquat:
<antiluc. 4.960> Tum cito, seu lente, prout ipsi nempe libebit.
<antiluc. 4.961> Haec Mens una potest: nequibit his sine motus oriri:
<antiluc. 4.962> Ergo mentis inops, per se est immobile corpus.
<antiluc. 4.963> AST abi mens motum impressit, iam corpora certum est
<antiluc. 4.964> Nunquam posse trahi, serie nisi iuncta fluentis
<antiluc. 4.965> Aut solidae, per quam se motus utrinque propaget,
<antiluc. 4.966> Materiae: quoniam fit per contagia motus
<antiluc. 4.967> Corporis in corpus.  Quodcunque movetur, oportet
<antiluc. 4.968> Impelli, et tangi quodcunque impellitur. Ergo
<antiluc. 4.969> Coniungi tractum atque trahens per vincula necesse est.
<antiluc. 4.970> Haud aliter currum rapiunt per aperta quadrigae
<antiluc. 4.971> Alipedes, stadiumque vorant. sic aequore in alto
<antiluc. 4.972> Malus agit navim, cui stricte insertus adhaeret,
<antiluc. 4.973> Et malum antennae, atque antennas turgida vela,
<antiluc. 4.974> Velaque ventorum flatus, sive incitus aer.
<antiluc. 4.975> QUINETIAM in solis attractibus omne movendi
<antiluc. 4.976> Ponere principium, varia inter corpora mentis
<antiluc. 4.977> Indiga, continuo est agnoscere corpus ineptum
<antiluc. 4.978> Ad proprios motus, cunctis conatibus impar:
<antiluc. 4.979> Atque ita mansurum, nisi vis aliunde petatur.
<antiluc. 4.980> Unde autem haec veniet? Simili-ne a corpore, nullis
<antiluc. 4.981> Viribus instructo, pariter quia mentis egenum est?
<antiluc. 4.982> Sed res nulla potest quod non habet, hoc dare cuiquam.
<antiluc. 4.983> Ambo igitur pigro torpent immota veterno.
<antiluc. 4.984> HAEC manifesta patent. Quid iam Neutonia proles?
<antiluc. 4.985> Dos ea Materiae, Naturae maxima lex est.
<antiluc. 4.986> Ergo Naturae lex est, et Materiae dos,
<antiluc. 4.987> Ut fiat si quid fieri nequit. Optima sane
<antiluc. 4.988> Regula digna Sophis, et correctoribus Orbis!
<antiluc. 4.989> Motus causa quies, et opum fit mater egestas!
<antiluc. 4.990> Iam nunc Mechanici taceant, et quaerere cessent
<antiluc. 4.991> In ventis, in aquis, in ponderibus suspensis,
<antiluc. 4.992> In iumentorum nervis, hominumque lacertis
<antiluc. 4.993> Auxilium impulsus. Et quid reperire laborant
<antiluc. 4.994> Organa mille, modosve, quibus transfundere motum
<antiluc. 4.995> Ex uno valeant in caetera corpora, vectes,
<antiluc. 4.996> Atque rotas, funes, trochleas, et elastica? Quare
<antiluc. 4.997> Vel minimo metuunt affrictu absumere vires,
<antiluc. 4.998> Arte Geometrica Naturae gesta secuti?
<antiluc. 4.999> Nam sic veliferae percurrunt aequora puppes,
<antiluc. 4.1000> Si iunctis tellurem exercet bobus arator,
<antiluc. 4.1001> Sic fabricae surgunt, latices tolluntur in auras,
<antiluc. 4.1002> Sic mola confringit segetes, et vina premuntur;
<antiluc. 4.1003> Ut cor sanguineos vibrat per membra liquores.
<antiluc. 4.1004> Heu miseri! sine tot conflictibus, et sine tanta
<antiluc. 4.1005> Instrumentorum serie, per Inane quietum
<antiluc. 4.1006> Attractus parit omnipotens miracula Mundi,
<antiluc. 4.1007> Et quanquam nihil est, rerum caput esse iubetur.
<antiluc. 4.1008> SINGULA concordant, inquis, cum attractibus. Esto:
<antiluc. 4.1009> Singula concordant etiam cum impulsibus. Illi
<antiluc. 4.1010> Non intelligimus quid sint: hos cernere promptum est;
<antiluc. 4.1011> Obvia continui sequimur contagia motus
<antiluc. 4.1012> Per mare, per terras omnes, perque aera passim.
<antiluc. 4.1013> Nunquid Natura est mutabilis et sibi discors?
<antiluc. 4.1014> Hic pellens, alibi traheret? Dum causa vel una
<antiluc. 4.1015> Sufficit, oppositas mallet-ne admittere causas?
<antiluc. 4.1016> VERUM, ais, attractus etiam hic vestigia quaedam
<antiluc. 4.1017> Non desunt. Olea haud multum distantia se se
<antiluc. 4.1018> Continuo miscent: eadem, cum lamina duplex,
<antiluc. 4.1019> Qua parte ora patent, recipit, properare videntur
<antiluc. 4.1020> In partem quae clausa. Tubus tenuissimus alte
<antiluc. 4.1021> Suspensam constringet aquam, labique vetabit.
<antiluc. 4.1022> Quis nescit magnete rapi vix mobile ferrum,
<antiluc. 4.1023> Electris paleas, auri ramenta vel aris;
<antiluc. 4.1024> Vimque hanc funiculo longinqua in corpora duci?
<antiluc. 4.1025> Succus in arboreos posset-ne assurgere truncos
<antiluc. 4.1026> Vere novo, seu ramorum in sublimia ferri,
<antiluc. 4.1027> In frondem, in florem vertendus, et in sua poma,
<antiluc. 4.1028> Contra naturam gravitatis, iuraque centri,
<antiluc. 4.1029> Ni tacite sub humo radix crinita latentem
<antiluc. 4.1030> Sugeret, ac fibrae circum supraque vocarent?
<antiluc. 4.1031> Sic paulum immersos aqua percolanda repente
<antiluc. 4.1032> Cernitur insolito cursu transcendere pannos.
<antiluc. 4.1033> HAEC tu dum enarras, quod erat dubitabile, ponis,
<antiluc. 4.1034> Scilicet attractu fieri: secus omnia fiunt.
<antiluc. 4.1035> Corpus enim quodvis involvitur atmosphaera,
<antiluc. 4.1036> Hoc est, effluvio subtili particularum,
<antiluc. 4.1037> Quae semper magis aut minus effunduntur in auras,
<antiluc. 4.1038> Unde retorquentur, quoniam illas reprimit aer,
<antiluc. 4.1039> Compulsasque adigit, quantum compellitur ipse. 
<antiluc. 4.1040> Quod si, dum volitant, forte in corpuscula quaedam
<antiluc. 4.1041> Inciderint, ea corripiunt, nisi massa resistat,
<antiluc. 4.1042> et motus in centrum abigunt vi simplice pulsus.
<antiluc. 4.1043> Sic gutta e ramis pendens, cum decidit imber,
<antiluc. 4.1044> Orbe suos tenui sustentat gemmea casus;
<antiluc. 4.1045> Sic cohibetur aqua in tubulis constricta minutis;
<antiluc. 4.1046> Sic interceptus gemina inter vitra, recessus
<antiluc. 4.1047> Nititur in caecos, tardus licet, humor olivae:
<antiluc. 4.1048> Partibus ex aliis valide quia pressus, ab illa
<antiluc. 4.1049> Non itidem, certe concedere debet in illam.
<antiluc. 4.1050> Ast olea inter se quando aspirare videntur
<antiluc. 4.1051> Cominus, iniiciunt sibi vincula; dum fugit aer
<antiluc. 4.1052> Qui medius, verum qui supra, incumbit et urget:
<antiluc. 4.1053> Quid mirum, citius quod se per mutua iungant?
<antiluc. 4.1054> Magnetem qui spectat, habet clarissima pulsus
<antiluc. 4.1055> Argumenta. Vide, chartam si texeris albam
<antiluc. 4.1056> Pulvere quem ferro detraxit lima minutum,
<antiluc. 4.1057> Affinis quantum valeat praesentia saxi.
<antiluc. 4.1058> Undique Materies oestro quasi percita currit,
<antiluc. 4.1059> Vorticis in morem, formans concentrica circum
<antiluc. 4.1060> Agmina, demonstratque vias quibus intrat, et exit
<antiluc. 4.1061> Effluvium, geminosque polos: tum pendula ferri,
<antiluc. 4.1062> Massa triplo gravior lapidi se se applicat ultro.
<antiluc. 4.1063> Catera quae cumulas, supra iam evicta patescunt.
<antiluc. 4.1064> Ergo tuum ingenio systema superbit inani.
<antiluc. 4.1065> HAUD ergo (Neutonus clamat) systemata fingo.
<antiluc. 4.1066> Ille quidem haud fingit, sed dudum ficta coaptat.
<antiluc. 4.1067> Virtutem occultam, et caecos in corpore sensus
<antiluc. 4.1068> Debet Aristoteli; Vacuum tulit ex Epicuro;
<antiluc. 4.1069> Ast utrumque logi: proprium tamen ille duobus
<antiluc. 4.1070> E nihilis Totum conflat, mirabile dictu!
<antiluc. 4.1071> Cartesio bellum indicens, qui cuncta volebat
<antiluc. 4.1072> Mechanice fieri, pulsuque a Mente profecto.
<antiluc. 4.1073> Hic aliis nonnulla quidem emendanda reliquit;
<antiluc. 4.1074> Idque lubens fateor, non omnes omnia possunt.
<antiluc. 4.1075> Erudit ipsa dies, aetatem corrigit aetas;
<antiluc. 4.1076> Et nova monstrantur studio quaesita per annos.
<antiluc. 4.1077> Sol patitur maculas, Luna occultatur opaca
<antiluc. 4.1078> Interdum, saepe et velatur nubibus atris:
<antiluc. 4.1079> Usque tamen lucis pater est, manet interea Sol.
<antiluc. 4.1080> Ergo Cartesium temere insectantur et urgent,
<antiluc. 4.1081> Qui nihil obtrudunt nisi somnia Fatidicarum. 
<antiluc. 4.1082> Nec redimit genus hoc vitii perfecta Mathesis.
<antiluc. 4.1083> Scilicet illa modos tantum describit agendi,
<antiluc. 4.1084> Naturam vero non investigat agentis.
<antiluc. 4.1085> Cum fieri possit numeros det ut Algebra rectos,
<antiluc. 4.1086> Absurdo ad libitum posito quasi certius esset.
<antiluc. 4.1087> At Sophiae est causas, non tantum effecta notare:
<antiluc. 4.1088> Dux Veri Sophia est; Sophiae germana Mathesis;
<antiluc. 4.1089> Ambae concordem gaudent impendere curam;
<antiluc. 4.1090> Utraque naturam complectitur, altera manca est.
<antiluc. 4.1091> Motum hunc si casu fieri, vel amore docerem,
<antiluc. 4.1092> (Haec habuere suos etenim commenta patronos)
<antiluc. 4.1093> Turbinis aut instar crepitantibus ire flagellis
<antiluc. 4.1094> Sidera percussa, et varia Vertigine volvi;
<antiluc. 4.1095> Si canerem aurigas illis assistere Divos,
<antiluc. 4.1096> Credidit ut coeli plerumque ignara Vetustas,
<antiluc. 4.1097> Et cursum inter se pactum servare regendo;
<antiluc. 4.1098> Si fretus Ptolemaeo, operosos orbibus orbes
<antiluc. 4.1099> Adiicerem, usque novis coelum intricans Epicyclis;
<antiluc. 4.1100> Legitimos possem numeros implere: quid inde?
<antiluc. 4.1101> Veraces numeri, mendax at causa subesset.
<antiluc. 4.1102> Talis erat Physicae facies, cum obscura perosus
<antiluc. 4.1103> Cartesius lucem induxit, larvasque fugavit,
<antiluc. 4.1104> Ipse Geometriae princeps, at subditus illi;
<antiluc. 4.1105> Atque viam Veri munivit ad ardua templa.
<antiluc. 4.1106> Ast ubi vorticibus totum fervescere coelum
<antiluc. 4.1107> Edocuit centrum fugientibus, unde repulsae
<antiluc. 4.1108> In Solem sphaerae, recta tamen ire vetantur,
<antiluc. 4.1109> Flumine centrifugo quoniam rapiuntur et ipsae;
<antiluc. 4.1110> Nil dixit quod non probet experientia motus
<antiluc. 4.1111> In gyrum, certaeque super libramine leges;
<antiluc. 4.1112> Quod non sit facile intellectu, quodve repugnet.
<antiluc. 4.1113> Tu, Neutone, secus; dum vim per inania inanem
<antiluc. 4.1114> Pro radice locas. Numera, metire, reforma,
<antiluc. 4.1115> Nam quis te melius possit? Verum adiice Vero;
<antiluc. 4.1116> Plaudemus, iustumque tibi Paeana canemus.
<antiluc. 4.1117> Duri-ne, an molles, quibus omnis conditur aether,
<antiluc. 4.1118> Sint globuli, possint servata lege Kepleri,
<antiluc. 4.1119> Ovata circa Solem vertigine volvi,
<antiluc. 4.1120> Vorticulosque suos agitare in vortice magno,
<antiluc. 4.1121> Contemplare; tuo pendemus ab ore docentis.
<antiluc. 4.1122> Thessala sed nusquam per te commenta resurgant.
<antiluc. 4.1123> Namque Deus, non Materies, par esse movendo
<antiluc. 4.1124> Cernitur; hanc legi Mentis parere necessum est.
<antiluc. 4.1125> SI nunc, rite memor, quae sunt evicta remensus,
<antiluc. 4.1126> Omnia colligere, inque unum componere fascem
<antiluc. 4.1127> Non refugis, Quinti; quam longe dissita Vero
<antiluc. 4.1128> Sint Epicurei vatis mendacia, nosces.
<antiluc. 4.1129> Tot talesque Atomos quas stare haud posse probatum est,
<antiluc. 4.1130> Effingit: motum his, quem funditus esse repugnat, 
<antiluc. 4.1131> Esse iubet. Quid respondes, facunde Lucreti?
<antiluc. 4.1132> Ecce immota tibi pendent exordia rerum
<antiluc. 4.1133> In Vacuo. Quam vasta quidem, sed quam irrita languet
<antiluc. 4.1134> Materies! Quis habet sopor, aut lethargus inertem?
<antiluc. 4.1135> Libera sunt spatia, et certe non obstat Inane.
<antiluc. 4.1136> Torporem in pleno timuisti; nec minus illum
<antiluc. 4.1137> In Vacuo reperis. Verum si montibus ornos
<antiluc. 4.1138> Carmina, si possunt coelo deducere Lunam,
<antiluc. 4.1139> Deduces Atomos, etsi gravitatis egenas.
<antiluc. 4.1140> Dic, age, descendant: ut solem et sidera fingas;
<antiluc. 4.1141> Ut circumfusus Tellurem investiat aer;
<antiluc. 4.1142> Ut magnam Oceanus partem Telluris inundet;
<antiluc. 4.1143> Ut se se attollant montes; ut gramina campis,
<antiluc. 4.1144> Ac silvae crescant; habitentque animalia Terras.
<antiluc. 4.1145> Nil agis: ecce sedent Atomi, semperque sedebunt.
<antiluc. 4.1146> FINGITUR Alcides, Lernae dum vinceret Hydrum
<antiluc. 4.1147> Multiplicem, clava et ferro metuendus et igni,
<antiluc. 4.1148> Vix unum exsecuisse caput, cum sanguine ab ipso
<antiluc. 4.1149> Ecce novum linguisque minax et dentibus uncis
<antiluc. 4.1150> Prodierat subito: nec iam spes certa triumphi:
<antiluc. 4.1151> Nil caedes, ictusque iuvant. Stetit acrior heros
<antiluc. 4.1152> In redivivam hostem; fecundaque vulnera flammis
<antiluc. 4.1153> Exurens, tandem oppressit reparabile monstrum.
<antiluc. 4.1154> Haud secus Impietas, quamvis ad praelia Numen
<antiluc. 4.1155> Usque vocet, semperque novos exasperet angues,
<antiluc. 4.1156> Unius cadet aetherio rationis ab igni.
<antiluc. 4.1157> IAM vero censes Atomos resilire coactas
<antiluc. 4.1158> Continuo sursum attolli, cum forte cadendo
<antiluc. 4.1159> Perculerint alias discordes, ac minus aptas
<antiluc. 4.1160> Nexibus. Haec autem Vero sententia pugnat
<antiluc. 4.1161> Multimodis. Primo sequitur nullum esse liquorem,
<antiluc. 4.1162> Ac nihil in Mundo fluidum potuisse creari.
<antiluc. 4.1163> Scilicet e globulis fluidi genus omne liquoris
<antiluc. 4.1164> Levibus ac prorsum tersis exstare, docebas:
<antiluc. 4.1165> Particularum etenim de mobilitate fluorem
<antiluc. 4.1166> Totius nasci constat. Tollatur ab illis
<antiluc. 4.1167> Mobilitas, ecce incipiet concrescere totum.
<antiluc. 4.1168> Ni tersae fuerint, ni leves atque rotundae,
<antiluc. 4.1169> Perpetuo inter se vix possunt fervere motu.
<antiluc. 4.1170> Sed ni compositae pariter glomeramen in unum
<antiluc. 4.1171> Et coacervatae, corpus formare nequibunt
<antiluc. 4.1172> Quale est aetherium, qualis quo vescimur aer;
<antiluc. 4.1173> Qualia sunt omnes maria involventia  terras,
<antiluc. 4.1174> Ac super atque intus nostrum diffusa per Orbem. 
<antiluc. 4.1175> Verum age, tot globuli magnum per Inane vagantes
<antiluc. 4.1176> Quo iungi potuere modo, ut coalescere in unum,
<antiluc. 4.1177> Ac seorsum tantas possent compingere moles?
<antiluc. 4.1178> Nam neque sunt furcis instructi, hamisque recurvis;
<antiluc. 4.1179> Quales vis Atomos alias per mutua necti,
<antiluc. 4.1180> Quarum e conventu condensa vel aspera surgant
<antiluc. 4.1181> Plana superficies globulis: quacunque prehensos
<antiluc. 4.1182> Dixeris, effugient; neque carpi aut carpere possunt:
<antiluc. 4.1183> Est ea nam tereti sua dos innata figurae.
<antiluc. 4.1184> Ergo cum globulus globulum percussit, ab illo
<antiluc. 4.1185> Protinus exiliens Vacui suprema petivit.
<antiluc. 4.1186> Discordes igitur cunctos fateare necesse est;
<antiluc. 4.1187> Quoque magis similes, minus hoc compingier aptos:
<antiluc. 4.1188> Hinc ideo nullum fieri potuisse liquorem.
<antiluc. 4.1189> Si propria dicas tandem gravitate relabi,
<antiluc. 4.1190> Quanquam per Vacuum cogi renuere cadendo,
<antiluc. 4.1191> Et sic in centro feliciter esse coactos,
<antiluc. 4.1192> Extemplo regeram: nostris haec fabula telis
<antiluc. 4.1193> Profligata iacet, toties cur victa resurgat?
<antiluc. 4.1194> Non hic res, ut sunt modo, sed primordia rerum
<antiluc. 4.1195> Quaerimus, et motum qui primitus illa coegit.
<antiluc. 4.1196> Non erat in Vacuo gravitas, hoc rite probavi.
<antiluc. 4.1197> Iamque probo globulos nullis coalescere posse
<antiluc. 4.1198> Motibus; idcirco quia si motore carentes
<antiluc. 4.1199> Vi propria et quocunque modo per Inane feruntur,
<antiluc. 4.1200> Protinus aversi, cum se tetigere, recedunt.
<antiluc. 4.1201> VERUM, quod mirere magis, dulcissime Quinti,
<antiluc. 4.1202> Quem perhibes ille ipse nequit globuli esse resultus.
<antiluc. 4.1203> Hic te etiam demens Epicuri inscitia fallit;
<antiluc. 4.1204> Omnia quo sensu, nihil autem lumine mentis
<antiluc. 4.1205> Aestimat, erroresque novos erroribus addit.
<antiluc. 4.1206> Parietis offensu pila viribus acta resultat,
<antiluc. 4.1207> Contorsit quam reticulo circumundique tenso
<antiluc. 4.1208> Strenuus in nigra Iuvenis validusque palaestra;
<antiluc. 4.1209> Eque solo, cum lapsa fuit, sursum incita fertur.
<antiluc. 4.1210> Quapropter? Quoniam stratum pariesque resistunt,
<antiluc. 4.1211> Accepta motus aliquanta parte; pilamque
<antiluc. 4.1212> Nonnil flexibilem (quo constat elastica virtus)
<antiluc. 4.1213> Paulum complanant, ac firma mole retundunt.
<antiluc. 4.1214> Hoc pila non faciet, si fluxa in retia forte
<antiluc. 4.1215> Inciderit; motum quia sorbent protinus omnem:
<antiluc. 4.1216> Non faciet vel si lapidem glans plumbea tundat;
<antiluc. 4.1217> Dilatatur enim, quia mollior: huius et omnes
<antiluc. 4.1218> Particulae nimio quassae violenter ab ictu,
<antiluc. 4.1219> Mutavere situm. Nec vero ferrea valde
<antiluc. 4.1220> Glans resilit, quoniam nimio durata rigore est.
<antiluc. 4.1221> Hinc duo iunge simul, vera ut sit causa repulsus,
<antiluc. 4.1222> Quo corpus remeare eadem vestigia retro
<antiluc. 4.1223> Cogitur, obliquum vel saepe refringere cursum:
<antiluc. 4.1224> Scilicet, ut partim sit durum, et flexile partim,
<antiluc. 4.1225> Atque ita conflictu paulum mollescat in ipso.
<antiluc. 4.1226> HIS animadversis, iam res tibi clara patebit.
<antiluc. 4.1227> Si per Inane cadens Atomus contundere posset
<antiluc. 4.1228> Praecurrentem Atomum, qui posse resistere credis
<antiluc. 4.1229> Offensam? Certe statio nec firmior illi est,
<antiluc. 4.1230> Nec robur maius: descendunt viribus aequis,
<antiluc. 4.1231> Aequali sunt mole, viam sectantur eandem.
<antiluc. 4.1232> Si staret, minime illapsam reflectere posset;
<antiluc. 4.1233> Ergo, cum fugiat, multo minus icta resistit.
<antiluc. 4.1234> Per motus igitur leges quid fiet utrinque?
<antiluc. 4.1235> Aut necti poterunt faciles; ac tum simul ibunt:
<antiluc. 4.1236> Aut minime poterunt necti; tumque impete facto
<antiluc. 4.1237> Labentur seorsum. Veluti de nubibus atris
<antiluc. 4.1238> Undique praecipitans ruit arvis noxia grando,
<antiluc. 4.1239> Et vitem ferit ac segetes et tecta domorum.
<antiluc. 4.1240> PRAETEREA, Virtus non est ut elastica possit
<antiluc. 4.1241> Alterutram sursum, verso in contraria motu,
<antiluc. 4.1242> Pellere. Ponis enim naturae inflexilis omnes,
<antiluc. 4.1243> Ac summe duras Atomos, summeque rigentes.
<antiluc. 4.1244> Ergo, ut se feriant, nunquam resilire valebunt.
<antiluc. 4.1245> Nunc autem, quia vorticulos in vortice magno
<antiluc. 4.1246> Ponimus innumeros, qui semper aguntur in orbem,
<antiluc. 4.1247> Expositu facile est. cur corpora saepe resultent;
<antiluc. 4.1248> Qualis humum repetens, pueris iactantibus, alte
<antiluc. 4.1249> Tollitur, atque iterum pulsatur in aera follis:
<antiluc. 4.1250> Cur etiam tractus valide, ac molimine magno
<antiluc. 4.1251> Tellurem versum, nec ruptus in arbore ramus,
<antiluc. 4.1252> Tum sibi permissus propria virtute resurgat:
<antiluc. 4.1253> Cur contorta suis conetur lamina vinclis
<antiluc. 4.1254> Exsolvi; ac subito, si tandem libera, nisu
<antiluc. 4.1255> Consuetam in formam redeat: cur milite Partho
<antiluc. 4.1256> Mendacem simulante fugam, et vibrante sagittas,
<antiluc. 4.1257> Contractum primo, et laxatum denique funem
<antiluc. 4.1258> Ligneus extendat, se se dum corrigit, arcus:
<antiluc. 4.1259> Cur sclopum explodas compresso, deinde remisso
<antiluc. 4.1260> Aere, namque modum nosti: cur denique pulvis
<antiluc. 4.1261> Martius (humani dirum, at mirabile semper
<antiluc. 4.1262> Ingenii, possent animum si nota movere,
<antiluc. 4.1263> Portentum) prunis, et nitro et sulphure mixtis
<antiluc. 4.1264> Conflagret subito, frangatque potentius igni
<antiluc. 4.1265> Flumineo rupes, et propugnacula vertat:
<antiluc. 4.1266> Aeris interius pressi cum flamma suborta
<antiluc. 4.1267> Explicuit minimas et solvit carcere partes.
<antiluc. 4.1268> Omnibus his etenim celer ac circumfluus aether
<antiluc. 4.1269> Insolitum tradit privato ex impete motum;
<antiluc. 4.1270> Ocius ingrediens occlusos ante meatus,
<antiluc. 4.1271> Et laxata novis agitans corpuscula plagis.
<antiluc. 4.1272> At certe in medio nullum aethera ponis Inani:
<antiluc. 4.1273> Exulat hinc adeo, per quam congressa resultent
<antiluc. 4.1274> Semina, vel retro pulsentur, elastica causa.
<antiluc. 4.1275> ICTIBUS hisce tui nunc tandem eversa Lucreti
<antiluc. 4.1276> Fundamenta reor: siquidem gravitate negata
<antiluc. 4.1277> Seminibus, torpent aeterno languida somno;
<antiluc. 4.1278> Et gravitate data, nihil est quod gignere possint.
<antiluc. 4.1279> Nativos igitur motui in Materiae vi,
<antiluc. 4.1280> Fortuitos etiam nexus exclusimus omnes.
<antiluc. 4.1281> Nec ridenda minus vani commenta Poetae,
<antiluc. 4.1282> Sive parit, sive ire iubet primordia rerum.
<antiluc. 4.1283> Ergo nunc sileat tantisper, et ora pudore
<antiluc. 4.1284> Tincta tegat; donec revocem ad certamina victum.
<antiluc. 4.1285> Sed velut obsessae defensor strenuus urbis,
<antiluc. 4.1286> Cum videt adverso iam plenas milite fossas,
<antiluc. 4.1287> diruta munimenta, ipsumque in moenibus hostem;
<antiluc. 4.1288> Non se propterea dedit; quin acer in arcem
<antiluc. 4.1289> Confugit, et vallum sudibus praetexit acutis;
<antiluc. 4.1290> Hinc prorumpit adhuc, hinc tela novissima torquet:
<antiluc. 4.1291> Sic per inexhaustas accensa cupidinis artes
<antiluc. 4.1292> Impietas alio renovat sub vindice pugnam.
<antiluc. 4.1293> Sed, quocunque Deum fugiens penetraverit, audax
<antiluc. 4.1294> Insequar, ipse manu nova saepimenta revellam.
<antiluc. 4.1295> ERGO si spretis tandem castris Epicuri
<antiluc. 4.1296> Xeinophanemve ducem, aut Spinosam transfuga adires,
<antiluc. 4.1297> Perquirens in Materiae non partibus ipsis
<antiluc. 4.1298> Divisim sparsis, at summa et corpore pleno,
<antiluc. 4.1299> Principium motus, tibi non melioribus irent
<antiluc. 4.1300> Auspiciis nova bella, novus labor. Undique surgent
<antiluc. 4.1301> Argumenta tuae penitus contraria menti.
<antiluc. 4.1302> Quocirca serves animo, monitusque revolvas,
<antiluc. 4.1303> Impulsu corpus duntaxat posse moveri;
<antiluc. 4.1304> Nec fore, tot calles inter quibus undique cinctum est,
<antiluc. 4.1305> Unum ut sponte ineat, par omnibus aeque ineundis.
<antiluc. 4.1306> Ergo nisi in motum, causa impellente, feretur,
<antiluc. 4.1307> Stabit iners, placidumque sua in statione manebit.
<antiluc. 4.1308> ESTO, inquis, pellatur: at est fortassis in omni
<antiluc. 4.1309> Materiae textu motus aeterna propago;
<antiluc. 4.1310> Qua fit, ut impulsum vicino a corpore corpus
<antiluc. 4.1311> Corpora consimili vicina reverberet ictu;
<antiluc. 4.1312> Detque quod accepit, tali ratione modoque,
<antiluc. 4.1313> Ut nec principium, nec finis motibus insit.
<antiluc. 4.1314> Quam cito, quam facile, o Quinti, lucem effugis ipsam;
<antiluc. 4.1315> Et documenta tuo labuntur pectore nostra!
<antiluc. 4.1316> Non potes impulsus illos admittere semper
<antiluc. 4.1317> Acceptos, semperque datos, quin singula ponas
<antiluc. 4.1318> Corpora, cum dederint plagam, accepisse priorem;
<antiluc. 4.1319> Nec potuisse dari, quae non accepta fuisset.
<antiluc. 4.1320> Propria conditio est igitur naturaque motus,
<antiluc. 4.1321> Traditus ut fuerit. Debet procedere semper
<antiluc. 4.1322> E motore aliquo, ceu filius e patre nasci.
<antiluc. 4.1323> Ergo in Materia cum sit, transfusus in illam
<antiluc. 4.1324> Advenit causa ex aliqua: quae causa profecto
<antiluc. 4.1325> non est Materies, non est brutum et rude corpus.
<antiluc. 4.1326> Nam si esset, qui seligeret, rationis egenum?
<antiluc. 4.1327> Materies adeo vel motum extrinsecus hausit
<antiluc. 4.1328> Ex aliqua re incorporea, mentisque potita;
<antiluc. 4.1329> Vel partem sane quamdam illius esse necesse est,
<antiluc. 4.1330> Quae nulli acceptum referens, in caetera motum
<antiluc. 4.1331> Corpora distribuat: sed motum diximus ante
<antiluc. 4.1332> Transfundi; quare hic subito sine parte repertus?
<antiluc. 4.1333> Nonne etiam pars Materiae, quaecunque sit illa,
<antiluc. 4.1334> Corpus erit rationis egens, ac persimile illi
<antiluc. 4.1335> Quod modo fassus eras per se non posse moveri?
<antiluc. 4.1336> Ergo, ut Materiae pars nulla est, quae mera non sit
<antiluc. 4.1337> Materies, nullam omnino sic esse fatendum est,
<antiluc. 4.1338> Quae propriis unquam se viribus erigat ultra
<antiluc. 4.1339> Vires Materiae, et valeat traducere motum;
<antiluc. 4.1340> Ni susceptum ab eo, motum qui gignere possit.
<antiluc. 4.1341> CERNIMUS assidua Solem vertigine volvi,
<antiluc. 4.1342> Turbinis in morem directi semper ad Euros.
<antiluc. 4.1343> At Sol converti poterat constanter ad Austros.
<antiluc. 4.1344> Quid vetuit rem sic fieri? Solisne voluntas,
<antiluc. 4.1345> An lex Materiae? Solem si velle putabis,
<antiluc. 4.1346> Graeca superstitio grates tibi laeta rependet.
<antiluc. 4.1347> Si lex Materiae; tali ergo lege necesse est
<antiluc. 4.1348> Impetus ut semper calidis aversus ab Austris,
<antiluc. 4.1349> Omni in Materia per se contendat ad Euros.
<antiluc. 4.1350> Hoc, vel si taceam, experientia sola refellit.
<antiluc. 4.1351> Motus enim partes Mundi contendit in omnes.
<antiluc. 4.1352> Materiae non est igitur convertere motum.
<antiluc. 4.1353> Et quia nullus erit nisi sit conversus in illud
<antiluc. 4.1354> Hocve latus Mundi, victus fatearis oportet,
<antiluc. 4.1355> Ex illo motum accepisse ut funditus esset,
<antiluc. 4.1356> Unde etiam accepit talis vel talis ut esset.
<antiluc. 4.1357> PRAETEREA, quidquid natura tale videtur,
<antiluc. 4.1358> Illius ut nequeant esse uno tempore partes,
<antiluc. 4.1359> Ast aliae veniant semper, semperque creentur
<antiluc. 4.1360> Post alias, aeternum illud sibi fingere nemo
<antiluc. 4.1361> Sana mente potest. Totum quodcunque vocamus,
<antiluc. 4.1362> Natura esse nequit diversum a partibus ipsis.
<antiluc. 4.1363> Nam Totum esse nihil nisi summam particularum,
<antiluc. 4.1364> Cernimus, Hinc motus si per se aeternus habetur,
<antiluc. 4.1365> Particulas omnes aeternas esse necesse est.
<antiluc. 4.1366> At, quae, dum loquimur, veniunt, ac temporis omni
<antiluc. 4.1367> Memento natae, nec heri, nec nuper, ut ipse
<antiluc. 4.1368> Credis, erant: non sunt aeternae; nullaeque proinde
<antiluc. 4.1369> Aeterna est. Igitur, quod constat partibus illis
<antiluc. 4.1370> Perpetuo genitis, aeternum credere noli.
<antiluc. 4.1371> Cur genus humanum iugi reparabile foetu,
<antiluc. 4.1372> Esse novum, recteque putas? Hoc scilicet ipso,
<antiluc. 4.1373> Quod sit perpetuo reparandum; ac filius esse
<antiluc. 4.1374> debuerit, quicunque pater. Si filius; ergo
<antiluc. 4.1375> Non est aeternus: quia patrem, sive priorem
<antiluc. 4.1376> Agnoscit, quo proveniens exivit in auras.
<antiluc. 4.1377> Semina de arboribus, de semine provenit arbos.
<antiluc. 4.1378> Nulla arbos igitur, nullum quoque semen ab aevo.
<antiluc. 4.1379> Sic ortum cepisse diem noctemque necesse est:
<antiluc. 4.1380> Nempe dies noctem sequitur, sequiturque diem nox.
<antiluc. 4.1381> Neutra potest ergo per se, aut aeterna vocari.
<antiluc. 4.1382> Utram etenim natam dices, utramve parentem?
<antiluc. 4.1383> Non aeterno etiam tempus prolabitur aevo;
<antiluc. 4.1384> Quando ex particulis (memini me dicere pridem)
<antiluc. 4.1385> Semper progenitis constat, semperque caducis.
<antiluc. 4.1386> Ver, Aestas, Autumnus, Hiems, annum ordine ducunt;
<antiluc. 4.1387> Inque vicem se se, Mundi argumenta recentis,
<antiluc. 4.1388> Excipiunt. Inter sibi succedentia nullum est
<antiluc. 4.1389> Quod non post aliud veniat: nullum ergo sua vi
<antiluc. 4.1390> Tempus et usque fuit; nullum consistere posset,
<antiluc. 4.1391> Ni causae arbitio, primum quoddam esse iubentis,
<antiluc. 4.1392> A quo deinde fluant reliqua, alternisque recursent.
<antiluc. 4.1393> QUIDNI, respondes, nativo iure moveri
<antiluc. 4.1394> Omnia dicantur? Placeat coniungere motum
<antiluc. 4.1395> Corporibus, dotem ut propriam, nullius egebunt
<antiluc. 4.1396> Impulsu: frustra motus quaeretur origo.
<antiluc. 4.1397> Talia de formis Atomorum Somnia nuper
<antiluc. 4.1398> Iactantem audivi. Nolebas indiga fabri
<antiluc. 4.1399> Corpora; motoris pariter non indiga valles.
<antiluc. 4.1400> Unde ego iam notis sermonibus utar; et illa
<antiluc. 4.1401> Quo cecidere modo, facili cadet hoc quoque pulsu.
<antiluc. 4.1402> Si nativus erit per se se in corpore motus
<antiluc. 4.1403> Ut dos Materiae; qualis, quantusve, rogabo:
<antiluc. 4.1404> Quam versus Mundi partem? Lentusne, citusne?
<antiluc. 4.1405> Rectus, an obliquus? Forsan curvatus in orbem?
<antiluc. 4.1406> Nam cuncti esse simul nequeunt: unum esse necesse est.
<antiluc. 4.1407> Si talem aut talem dicas; alium esse repugnat:
<antiluc. 4.1408> Nam secus esse nequit, natura quod ipsa poposcit.
<antiluc. 4.1409> Sed motus nullae species cum corpore pugnant:
<antiluc. 4.1410> Cur ergo hanc per se prae cunctis corpus habebit;
<antiluc. 4.1411> Aequo iure aliam per se cum possit habere?
<antiluc. 4.1412> Hanc etiam, si per se habeat, variare nequibit:
<antiluc. 4.1413> Nam quod naturae est, nulla est mutabile causa.
<antiluc. 4.1414> Sed motum semper variari posse videmus:
<antiluc. 4.1415> Ergo Materiae nativum haud esse fatendum est.
<antiluc. 4.1416> NEQUICQUAM obiicias: ut qualemcunque figuram
<antiluc. 4.1417> Certo corpus habet, quamvis nullam sibi certo
<antiluc. 4.1418> Vindicet ante alias; ita motum corpus habebit
<antiluc. 4.1419> Qualemcunque, licet valeat sibi sumere nullum:
<antiluc. 4.1420> Atque hunc externae variabunt denique causae;
<antiluc. 4.1421> Ut rota circumagitur directo fluminis ictu;
<antiluc. 4.1422> Cum secus haud possit proprio super axe moveri.
<antiluc. 4.1423> Sic ais? Ecce quies e rebus tollitur omnis;
<antiluc. 4.1424> Nec motu caruisse, ut non caruisse figura,
<antiluc. 4.1425> Corpora iam possunt: quod nec tu effarier ausis.
<antiluc. 4.1426> Esse figuratum nam corpus quodque necesse est:
<antiluc. 4.1427> Rem, positus limes qui terminat, ipse figurat.
<antiluc. 4.1428> Sed corpus nulla motum ratione requirit:
<antiluc. 4.1429> Stare potest; neque naturam, statione quieta,
<antiluc. 4.1430> Corporis amittit. Moveatur, sive quiescat,
<antiluc. 4.1431> Corpus idem remanet, compactum e partibus iisdem.
<antiluc. 4.1432> Nonne etiam, tibi dum gravitas nativa placebat,
<antiluc. 4.1433> Collapsas Atomos, in centrum forte cadendo
<antiluc. 4.1434> Si tandem veniant, ibi tum cessare putabas?
<antiluc. 4.1435> Pausam ergo requiemve Atomis aliquando futuram
<antiluc. 4.1436> Intellexisti, motum his non esse perennem;
<antiluc. 4.1437> Nec tibi propterea visae sunt interiturae.
<antiluc. 4.1438> HUC accedit, uti corpus circumundique pressum
<antiluc. 4.1439> Si fuerit, nulla possit ratione moveri.
<antiluc. 4.1440> Plenum ideo Spatium tu formidare solebas,
<antiluc. 4.1441> Corpora ne turpi starent immersa veterno:
<antiluc. 4.1442> Nec peritura tamen, quamvis immota, putasti.
<antiluc. 4.1443> Tum si mole pari, necnon et viribus aequis
<antiluc. 4.1444> Concurrant adversa duo, evanescere motus
<antiluc. 4.1445> Cernitur, et placidae succedunt otia pacis.
<antiluc. 4.1446> Materies igitur motum non sponte requirit,
<antiluc. 4.1447> Ut sibi coniunctum; nam corpora saepe quiescunt:
<antiluc. 4.1448> Nec vero requiem; nam corpora saepe moventur.
<antiluc. 4.1449> Nativus quare non est in corpore motus; 
<antiluc. 4.1450> Nec nativa quies. Iam cernis utrumque modorum
<antiluc. 4.1451> Esse genus: quoniam, natura semper eadem,
<antiluc. 4.1452> Corporibus possunt et adesse, et abesse vicissim.
<antiluc. 4.1453> Qualis homo iaceat molli seu lentus in herba,
<antiluc. 4.1454> Seu pernicis equi fodiat calcaribus armos,
<antiluc. 4.1455> Semper homo est. Ita nil proprium sibi comparat aer,
<antiluc. 4.1456> Amittitve, silet coelo cum forte sereno.
<antiluc. 4.1457> Vel cum terribili ventorum turbine raptus
<antiluc. 4.1458> Sternit humum silvis, quassas ruit aequore naves.
<antiluc. 4.1459> Sic Anio, postquam de rupibus orta Sabinis
<antiluc. 4.1460> Flumina tranquillus vexit sub Tiburis arcem,
<antiluc. 4.1461> Deficiente solo confestim, alveique ruina
<antiluc. 4.1462> Praecipitatur, et in barathri praerupta fragosus
<antiluc. 4.1463> Mergitur; ac niveo despumans imbre resultat:
<antiluc. 4.1464> Unde levem tollit nebulam qua pingitur Iris.
<antiluc. 4.1465> Rursum et vorticibus per concava saxa retortis
<antiluc. 4.1466> Infremit; et caecas fluctu subeunte cavernas
<antiluc. 4.1467> Ingressus, vallem crebris mugitibus implet:
<antiluc. 4.1468> Hic redit ad lucem: dein per iuga collis amoeni
<antiluc. 4.1469> Labitur in centum rivos divisus; et ima
<antiluc. 4.1470> Cum tetigit, subito dispersas colligit undas,
<antiluc. 4.1471> Et placido Latios interluit agmine campos.
<antiluc. 4.1472> Sed nihil ipse novi tot motibus accipit usquam,
<antiluc. 4.1473> Non primum a lapsu, praeceps cum decidit omnis;
<antiluc. 4.1474> Nil quoque dum resilit; nec, dum sorbentibus antris
<antiluc. 4.1475> Ingeritur; nec dum variis amfractibus exit;
<antiluc. 4.1476> Aut ubi declivi tacitus prolabitur alveo.
<antiluc. 4.1477> Quid fieri censes, ubi corpus forte quiescit?
<antiluc. 4.1478> Nempe situm servat. Vel quid, cum forte movetur?
<antiluc. 4.1479> Nempe situm mutat. Verum si tempore paulo
<antiluc. 4.1480> Et multum et crebro situs hic variabitur, ecce
<antiluc. 4.1481> Motus erit velox: multo si tempore paulum,
<antiluc. 4.1482> Lentus erit. Qua parte situs hi deinde novantur,
<antiluc. 4.1483> Et quam describunt mutati saepe figuram;
<antiluc. 4.1484> Hinc titulos motus, diversaque nomina sumit.
<antiluc. 4.1485> Ergo continuata rei positura, quies est:
<antiluc. 4.1486> Continuata situs autem mutatio, motus.
<antiluc. 4.1487> OMNIS at ille situs, seu permanet unus et idem,
<antiluc. 4.1488> Mutaturve, rei modus est, vereque modorum
<antiluc. 4.1489> De genere, in rebus qui sunt aliquando, vel absunt.
<antiluc. 4.1490> Unde patet, quales iam vidimus esse figuras,
<antiluc. 4.1491> Tales esse situs. Duplex natura figurae:
<antiluc. 4.1492> Altera nam fines rectos habet, altera curvos.
<antiluc. 4.1493> Sic etiam positura duplex: quae permanet, et quae
<antiluc. 4.1494> Mutatur. Sicut nulli est addicta figura
<antiluc. 4.1495> Materies, nulli est positurae dedita: nullam
<antiluc. 4.1496> Affectat, nullam renuit, par omnibus aeque:
<antiluc. 4.1497> Impertire sibi nullam, deponere nullam,
<antiluc. 4.1498> Aut variare potest; et quam tenet, usque tenebit,
<antiluc. 4.1499> Quamdiu ab externo non immutabitur ictu.
<antiluc. 4.1500> Esse nequit corpus sine qualicunque figura:
<antiluc. 4.1501> Sed curvos habeat fines, rectosve, perinde est.
<antiluc. 4.1502> Absque situ quocunque nequit consistere corpus:
<antiluc. 4.1503> Ast illum servet, semper, mutetve, perinde est.
<antiluc. 4.1504> Ergo cum motus positurae sit genus unum,
<antiluc. 4.1505> Quo sine Materia est, naturamque integra servat;
<antiluc. 4.1506> Corporibus, si non aliunde afflabitur, absit,
<antiluc. 4.1507> Advena Materiae toti, peregrinus, et hospes.