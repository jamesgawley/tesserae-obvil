<theoc. epigr. 1.1> ̔Αδύ τι τὸ ψιθύρισμα καὶ ἁ πίτυς αἰπόλε τήνα,
<theoc. epigr. 1.2> ἃ ποτὶ ταῖς παγαῖσι μελίσδεται, ἁδὺ δὲ καὶ τὺ
<theoc. epigr. 1.3> συρίσδες: μετὰ Πᾶνα τὸ δεύτερον ἆθλον ἀποισῇ.
<theoc. epigr. 1.4> αἴκα τῆνος ἕλῃ κεραὸν τράγον, αἶγα τὺ λαψῇ.
<theoc. epigr. 1.5> αἴκα δ' αἶγα λάβῃ τῆνος γέρας, ἐς τὲ καταρρεῖ
<theoc. epigr. 1.6> ἁ χίμαρος: χιμάρῳ δὲ καλὸν κρέας, ἕστέ κ' ἀμέλξῃς.
<theoc. epigr. 1.7> ̔́Αδιον ὦ ποιμὴν τὸ τεὸν μέλος ἢ τὸ καταχὲς
<theoc. epigr. 1.8> τῆν' ἀπὸ τᾶς πέτρας καταλείβεται ὑψόθεν ὕδωρ.
<theoc. epigr. 1.9> αἴκα ταὶ Μοῖσαι τὰν οἰίδα δῶρον ἄγωνται,
<theoc. epigr. 1.10> ἄρνα τὺ σακίταν λαψῇ γέρας: αἰ δέ κ' ἀρέσκῃ
<theoc. epigr. 1.11> τήναις ἄρνα λαβεῖν, τὺ δὲ τὰν ὄιν ὕστερον ἀξῇ.
<theoc. epigr. 1.12> λῇς ποτὶ τᾶν Νυμφᾶν, λῇς αἰπόλε τεῖδε καθίξας,
<theoc. epigr. 1.13> ὡς τὸ κάταντες τοῦτο γεώλοφον αἵ τε μυρῖκαι,
<theoc. epigr. 1.14> συρίσδεν; τὰς δ' αἶγας ἐγὼν ἐν τῷδε νομευσῶ.
<theoc. epigr. 1.15> οὐ θέμις ὦ ποιμὴν τὸ μεσαμβρινόν, οὐ θέμις ἄμμιν
<theoc. epigr. 1.16> συρίσδεν. τὸν Πᾶνα δεδοίκαμες: ἦ γὰρ ἀπ' ἄγρας
<theoc. epigr. 1.17> τανίκα κεκμακὼς ἀμπαύεται: ἔστι δὲ πικρός,
<theoc. epigr. 1.18> καί οἱ ἀεὶ δριμεῖα χολὰ ποτὶ ῥινὶ κάθηται.
<theoc. epigr. 1.19> ἀλλὰ τὺ γὰρ δὴ Θύρσι τὰ Δάφνιδος ἄλγε' ἀείδες
<theoc. epigr. 1.20> καὶ τᾶς βουκολικᾶς ἐπὶ τὸ πλέον ἵκεο μοίσας,
<theoc. epigr. 1.21> δεῦρ' ὑπὸ τὰν πτελέαν ἑσδώμεθα, τῶ τε Πριήπω
<theoc. epigr. 1.22> καὶ τᾶν Κραναιᾶν κατεναντίον, ᾇπερ ὁ θῶκος
<theoc. epigr. 1.23> τῆνος ὁ ποιμενικὸς καὶ ταὶ δρύες. αἰ δέ κ' ἀείσῃς
<theoc. epigr. 1.24> ὡς ὅκα τὸν Λιβύαθε ποτὶ Χρόμιν ᾆσας ἐρίσδων,
<theoc. epigr. 1.25> αἶγα δέ τοι δωσῶ διδυματόκον ἐς τρὶς ἀμέλξαι,
<theoc. epigr. 1.26> ἃ δύ' ἔχοις' ἐρίφως ποταμέλγεται ἐς δύο πέλλας,
<theoc. epigr. 1.27> καὶ βαθὺ κισσύβιον κεκλυσμένον ἁδέι κηρῷ,
<theoc. epigr. 1.28> ἀμφῶες, νεοτευχές, ἔτι γλυφάνοιο ποτόσδον.
<theoc. epigr. 1.29> τῶ περὶ μὲν χείλη μαρύεται ὑψόθι κισσός,
<theoc. epigr. 1.30> κισσὸς ἑλιχρύσῳ κεκονιμένος: ἁ δὲ κατ' αὐτὸν
<theoc. epigr. 1.31> καρπῷ ἕλιξ εἱλεῖται ἀγαλλομένα κροκόεντι.
<theoc. epigr. 1.32> ἔντοσθεν δὲ γυνά, τί θεῶν δαίδαλμα τέτυκται,
<theoc. epigr. 1.33> ἀσκητὰ πέπλῳ τε καὶ ἄμπυκι. πὰρ δέ οἱ ἄνδρες
<theoc. epigr. 1.34> καλὸν ἐθειράζοντες ἀμοιβαδὶς ἄλλοθεν ἄλλος
<theoc. epigr. 1.35> νεικείους' ἐπέεσσι. τὰ δ' οὐ φρενὸς ἅπτεται αὐτᾶς:
<theoc. epigr. 1.36> ἀλλ' ὁκὰ μὲν τῆνον ποτιδέρκεται ἄνδρα γελᾶσα,
<theoc. epigr. 1.37> ἄλλοκα δ' αὖ ποτὶ τὸν ῥιπτεῖ νόον. οἱ δ' ὑπ' ἔρωτος
<theoc. epigr. 1.38> δηθὰ κυλοιδιόωντες ἐτώσια μοχθίζοντι.
<theoc. epigr. 1.39> τοῖς δὲ μετὰ γριπεύς τε γέρων πέτρα τε τέτυκται
<theoc. epigr. 1.40> λεπράς, ἐφ' ᾇ σπεύδων μέγα δίκτυον ἐς βόλον ἕλκει
<theoc. epigr. 1.41> ὁ πρέσβυς, κάμνοντι τὸ καρτερὸν ἀνδρὶ ἐοικώς.
<theoc. epigr. 1.42> φαίης κεν γυίων νιν ὅσον σθένος ἐλλοπιεύειν:
<theoc. epigr. 1.43> ὧδέ οἱ ᾠδήκαντι κατ' αὐχένα πάντοθεν ἶνες
<theoc. epigr. 1.44> καὶ πολιῷ περ ἐόντι, τὸ δὲ σθένος ἄξιον ἅβας.
<theoc. epigr. 1.45> τυτθὸν δ' ὅσσον ἄπωθεν ἁλιτρύτοιο γέροντος
<theoc. epigr. 1.46> πυρναίαις σταφυλαῖσι καλὸν βέβριθεν ἀλωά,
<theoc. epigr. 1.47> τὰν ὀλίγος τις κῶρος ἐφ' αἱμασιαῖσι φυλάσσει
<theoc. epigr. 1.48> ἥμενος: ἀμφὶ δέ νιν δύ' ἀλώπεκες ἁ μὲν ἀν' ὄρχως
<theoc. epigr. 1.49> φοιτῇ σινομένα τὰν τρώξιμον, ἁ δ' ἐπὶ πήρᾳ
<theoc. epigr. 1.50> πάντα δόλον κεύθοισα τὸ παιδίον οὐ πρὶν ἀνησεῖν
<theoc. epigr. 1.51> φατὶ πρὶν ἢ ἀκράτιστον ἐπὶ ξηροῖσι καθίξῃ.
<theoc. epigr. 1.52> αὐτὰρ ὅγ' ἀνθερίκοισι καλὰν πλέκει ἀκριδοθήραν
<theoc. epigr. 1.53> σχοίνῳ ἐφαρμόσδων: μέλεται δέ οἱ οὔτέ τι πήρας
<theoc. epigr. 1.54> οὔτε φυτῶν τοσσῆνον, ὅσον περὶ πλέγματι γαθεῖ.
<theoc. epigr. 1.55> παντᾷ δ' ἀμφὶ δέπας περιπέπταται ὑγρὸς ἄκανθος:
<theoc. epigr. 1.56> αἰολικόν τι θέαμα, τέρας κέ τυ θυμὸν ἀτύξαι.
<theoc. epigr. 1.57> τῶ μὲν ἐγὼ πορθμεῖ Καλυδωνίῳ αἶγά τ' ἔδωκα
<theoc. epigr. 1.58> ὦνον καὶ τυρόεντα μέγαν λευκοῖο γάλακτος:
<theoc. epigr. 1.59> οὐδέ τί πω ποτὶ χεῖλος ἐμὸν θίγεν, ἀλλ' ἔτι κεῖται
<theoc. epigr. 1.60> ἄχραντον. τῷ καί τυ μάλα πρόφρων ἀρεσαίμαν,
<theoc. epigr. 1.61> αἴκά μοι τὺ φίλος τὸν ἐφίμερον ὕμνον ἀείσῃς.
<theoc. epigr. 1.62> κοὔτί τυ κερτομέω. πόταγ' ὦγαθέ: τὰν γὰρ ἀοιδὰν
<theoc. epigr. 1.63> οὔτί πᾳ εἰς ̓Αίδαν γε τὸν ἐκλελάθοντα φυλαξεῖς.
<theoc. epigr. 1.64> ̓́Αρχετε βουκολικᾶς Μοῖσαι φίλαι ἄρχετ' ἀοιδᾶς.
<theoc. epigr. 1.65> Θύρσις ὅδ' ὡξ Αἴτνας, καὶ Θύρσιδος ἁδέα φωνά.
<theoc. epigr. 1.66> πᾷ ποκ' ἄρ' ἦσθ', ὅκα Δάφνις ἐτάκετο, πᾷ ποκα Νύμφαι;
<theoc. epigr. 1.67> ἢ κατὰ Πηνειῶ καλὰ τέμπεα; ἢ κατὰ Πίνδω;
<theoc. epigr. 1.68> οὐ γὰρ δὴ ποταμοῖο μέγαν ῥόον εἴχετ' ̓Ανάπω,
<theoc. epigr. 1.69> οὐδ' Αἴτνας σκοπιάν, οὐδ' ̓́Ακιδος ἱερὸν ὕδωρ.
<theoc. epigr. 1.70> ἄρχετε βουκολικᾶς Μοῖσαι φίλαι ἄρχετ' ἀοιδᾶς.
<theoc. epigr. 1.71> τῆνον μὰν θῶες, τῆνον λύκοι ὠρύσαντο,
<theoc. epigr. 1.72> τῆνον χὡκ δρυμοῖο λέων ἔκλαυσε θανόντα.
<theoc. epigr. 1.73> ἄρχετε βουκολικᾶς Μοῖσαι φίλαι ἄρχετ' ἀοιδᾶς.
<theoc. epigr. 1.74> πολλαί οἱ πὰρ ποσσὶ βόες, πολλοὶ δέ τε ταῦροι,
<theoc. epigr. 1.75> πολλαὶ δ' αὖ δαμάλαι καὶ πόρτιες ὠδύραντο.
<theoc. epigr. 1.76> ἄρχετε βουκολικᾶς Μοῖσαι φίλαι ἄρχετ' ἀοιδᾶς.
<theoc. epigr. 1.77> ἦνθ' ̔Ερμῆς πράτιστος ἀπ' ὤρεος, εἶπε δέ: “Δάφνι,
<theoc. epigr. 1.78> τίς τυ κατατρύχει; τίνος ὦγαθὲ τόσσον ἐρᾶσαι;”
<theoc. epigr. 1.79> ἄρχετε βουκολικᾶς Μοῖσαι φίλαι ἄρχετ' ἀοιδᾶς.
<theoc. epigr. 1.80> ἦνθον τοὶ βοῦται, τοὶ ποιμένες, ᾡπόλοι ἦνθον:
<theoc. epigr. 1.81> πάντες ἀνηρώτευν, τί πάθοι κακόν. ἦνθ' ὁ Πρίηπος
<theoc. epigr. 1.82> κἤφα: “Δάφνι τάλαν, τί τὺ τάκεαι, ἁ δέ τε κώρα
<theoc. epigr. 1.83> πάσας ἀνὰ κράνας, πάντ' ἄλσεα ποσσὶ φορεῖται--
<theoc. epigr. 1.84> ἄρχετε βουκολικᾶς Μοῖσαι φίλαι ἄρχετ' ἀοιδᾶς--
<theoc. epigr. 1.85> ζάτεις'; ἆ δύσερώς τις ἄγαν καὶ ἀμήχανος ἐσσί.
<theoc. epigr. 1.86> βούτας μὰν ἐλέγευ, νῦν δ' αἰπόλῳ ἀνδρὶ ἔοικας.
<theoc. epigr. 1.87> ᾡπόλος ὅκκ' ἐσορῇ τὰς μηκάδας οἷα βατεῦνται,
<theoc. epigr. 1.88> τάκεται ὀφθαλμώς, ὅτι οὐ τράγος αὐτὸς ἔγεντο.
<theoc. epigr. 1.89> ἄρχετε βουκολικᾶς Μοῖσαι φίλαι ἄρχετ' ἀοιδᾶς.
<theoc. epigr. 1.90> καὶ τὺ δ' ἐπεί κ' ἐσορῇς τὰς παρθένος οἶα γελᾶντι,
<theoc. epigr. 1.91> τάκεαι ὀφθαλμώς, ὅτι οὐ μετὰ ταῖσι χορεύεις.”
<theoc. epigr. 1.92> τὼς δ' οὐδὲν ποτελέξαθ' ὁ βουκόλος, ἀλλὰ τὸν αὐτῶ
<theoc. epigr. 1.93> ἄνυε πικρὸν ἔρωτα, καὶ ἐς τέλος ἄνυε μοίρας:
<theoc. epigr. 1.94> ἄρχετε βουκολικᾶς Μοῖσαι πάλιν ἄρχετ' ἀοιδᾶς.
<theoc. epigr. 1.95> ἦνθέ γε μὰν ἁδεῖα καὶ ἁ Κύπρις γελάοισα,
<theoc. epigr. 1.96> λάθρια μὲν γελάοισα, βαρὺν δ' ἀνὰ θυμὸν ἔχοισα,
<theoc. epigr. 1.97> κεἶπε: “τύ θην τὸν ̓́Ερωτα κατεύχεο Δάφνι λυγιξεῖν:
<theoc. epigr. 1.98> ἦ ῥ' οὐκ αὐτὸς ̓́Ερωτος ὑπ' ἀργαλέω ἐλυγίχθης;”
<theoc. epigr. 1.99> ἄρχετε βουκολικᾶς Μοῖσαι πάλιν ἄρχετ' ἀοιδᾶς.
<theoc. epigr. 1.100> τὰν δ' ἄρα χὡ Δάφνις ποταμείβετο: “Κύπρι βαρεῖα,
<theoc. epigr. 1.101> Κύπρι νεμεσσατά, Κύπρι θνατοῖσιν ἀπεχθής:
<theoc. epigr. 1.102> ἤδη γὰρ φράσδῃ πάνθ' ἅλιον ἄμμι δεδύκειν:
<theoc. epigr. 1.103> Δάφνις κἠν ̓Αίδα κακὸν ἔσσεται ἄλγος ̓́Ερωτι.
<theoc. epigr. 1.104> ἄρχετε βουκολικᾶς Μοῖσαι πάλιν ἄρχετ' ἀοιδᾶς.
<theoc. epigr. 1.105> ὧ λέγεται τὰν Κύπριν ὁ βουκόλος--ἕρπε ποτ' ̓́Ιδαν,
<theoc. epigr. 1.106> ἕρπε ποτ' ̓Αγχίσην. τηνεῖ δρύες, ἔνθα κύπειρος:
<theoc. epigr. 1.107> ἄρχετε βουκολικᾶς Μοῖσαι φίλαι ἄρχετ' ἀοιδᾶς.
<theoc. epigr. 1.108> ὡραῖος χὥδωνις, ἐπεὶ καὶ μᾶλα νομεύει.
<theoc. epigr. 1.110> καὶ πτῶκας βάλλει καὶ θηρία πάντα διώκει.
<theoc. epigr. 1.111> ἄρχετε βουκολικᾶς Μοῖσαι φίλαι ἄρχετ' ἀοιδᾶς.
<theoc. epigr. 1.112> αὖθις ὅπως στασῇ Διομήδεος ἆσσον ἰοῖσα,
<theoc. epigr. 1.113> καὶ λέγε: τὸν βούταν νικῶ Δάφνιν, ἀλλὰ μάχευ μοι.”
<theoc. epigr. 1.114> ἄρχετε βουκολικᾶς Μοῖσαι πάλιν ἄρχετ' ἀοιδᾶς.
<theoc. epigr. 1.115> ὦ λύκοι, ὦ θῶες, ὦ ἀν' ὤρεα φωλάδες ἄρκτοι,
<theoc. epigr. 1.116> χαίρεθ'. ὁ βουκόλος ὔμμιν ἐγὼ Δάφνις οὐκέτ' ἀν' ὕλαν,
<theoc. epigr. 1.117> οὐκέτ' ἀνὰ δρυμώς, οὐκ ἄλσεα. χαῖρ' ̓Αρέθοισα,
<theoc. epigr. 1.118> καὶ ποταμοί, τοὶ χεῖτε καλὸν κατὰ Θύμβριδος ὕδωρ.
<theoc. epigr. 1.119> ἄρχετε βουκολικᾶς Μοῖσαι πάλιν ἄρχετ' ἀοιδᾶς.
<theoc. epigr. 1.120> Δάφνις ἐγὼν ὅδε τῆνος ὁ τὰς βόας ὧδε νομεύων,
<theoc. epigr. 1.121> Δάφνις ὁ τὼς ταύρως καὶ πόρτιας ὧδε ποτίσδων.
<theoc. epigr. 1.122> ἄρχετε βουκολικᾶς Μοῖσαι πάλιν ἄρχετ' ἀοιδᾶς.
<theoc. epigr. 1.123> ὦ Πὰν Πάν, εἴτ' ἐσσὶ κατ' ὤρεα μακρὰ Λυκαίω,
<theoc. epigr. 1.124> εἴτε τύ γ' ἀμφιπολεῖς μέγα Μαίναλον, ἔνθ' ἐπὶ νᾶσον
<theoc. epigr. 1.125> τὰν Σικελάν, ̔Ελίκας δὲ λίπ' ἠρίον αἰπύ τε σᾶμα
<theoc. epigr. 1.126> τῆνο Λυκαονίδαο, τὸ καὶ μακάρεσσιν ἀγητόν.
<theoc. epigr. 1.127> λήγετε βουκολικᾶς Μοῖσαι ἴτε λήγετ' ἀοιδᾶς.
<theoc. epigr. 1.128> ἔνθ' ὦναξ καὶ τάνδε φέρευ πακτοῖο μελίπνουν
<theoc. epigr. 1.129> ἐκ κηρῶ σύριγγα καλάν, περὶ χεῖλος ἑλικτάν.
<theoc. epigr. 1.130> ἦ γὰρ ἐγὼν ὑπ' ἔρωτος ἐς ̔́Αιδαν ἕλκομαι ἤδη.
<theoc. epigr. 1.131> λήγετε βουκολικᾶς Μοῖσαι ἴτε λήγετ' ἀοιδᾶς.
<theoc. epigr. 1.132> νῦν δ' ἴα μὲν φορέοιτε βάτοι, φορέοιτε δ' ἄκανθαι,
<theoc. epigr. 1.133> ἁ δὲ καλὰ νάρκισσος ἐπ' ἀρκεύθοισι κομάσαι:
<theoc. epigr. 1.134> πάντα δ' ἔναλλα γένοιτο, καὶ ἁ πίτυς ὄχνας ἐνείκαι.
<theoc. epigr. 1.135> Δάφνις ἐπεὶ θνάσκει: καὶ τὼς κύνας ὥλαφος ἕλκοι,
<theoc. epigr. 1.136> κἠξ ὀρέων τοὶ σκῶπες ἀηδόσι γαρύσαιντο.
<theoc. epigr. 1.137> λήγετε βουκολικᾶς Μοῖσαι ἴτε λήγετ' ἀοιδᾶς.
<theoc. epigr. 1.138> χὡ μὲν τόσς' εἰπὼν ἀπεπαύσατο: τὸν δ' ̓Αφροδίτα
<theoc. epigr. 1.139> ἤθελ' ἀνορθῶσαι: τά γε μὰν λίνα πάντα λελοίπει
<theoc. epigr. 1.140> ἐκ Μοιρᾶν, χὡ Δάφνις ἔβα ῥόον. ἔκλυσε δίνα
<theoc. epigr. 1.141> τὸν Μοίσαις φίλον ἄνδρα, τὸν οὐ Νύμφαισιν ἀπεχθῆ.
<theoc. epigr. 1.142> λήγετε βουκολικᾶς Μοῖσαι ἴτε λήγετ' ἀοιδᾶς.
<theoc. epigr. 1.143> καὶ τὺ δίδου τὰν αἶγα τό τε σκύφος, ὥς κεν ἀμέλξας
<theoc. epigr. 1.144> σπείσω ταῖς Μοίσαις. ὦ χαίρετε πολλάκι Μοῖσαι,
<theoc. epigr. 1.145> χαίρετ': ἐγὼ δ' ὔμμιν καὶ ἐς ὕστερον ἅδιον ᾀσῶ.
<theoc. epigr. 1.146> πλῆρές τοι μέλιτος τὸ καλὸν στόμα Θύρσι γένοιτο,
<theoc. epigr. 1.147> πλῆρές τοι σχαδόνων, καὶ ἀπ' Αἰγίλω ἰσχάδα τρώγοις
<theoc. epigr. 1.148> ἁδεῖαν, τέττιγος ἐπεὶ τύγα φέρτερον ᾄδεις.
<theoc. epigr. 1.149> ἠνίδε τοι τὸ δέπας: θᾶσαι φίλος, ὡς καλὸν ὄσδει:
<theoc. epigr. 1.150> ̔Ωρᾶν πεπλύσθαί νιν ἐπὶ κράναισι δοκησεῖς.
<theoc. epigr. 1.151> ὧδ' ἴθι Κισσαίθα, τὺ δ' ἄμελγέ νιν. αἱ δὲ χίμαιραι,
<theoc. epigr. 1.152> οὐ μὴ σκιρτασεῖτε, μὴ ὁ τράγος ὔμμιν ἀναστῇ.
<theoc. epigr. 2.1> πᾷ μοι ταὶ δάφναι; φέρε Θεστυλί: πᾷ δὲ τὰ φίλτρα;
<theoc. epigr. 2.2> στέψον τὰν κελέβαν φοινικέῳ οἰὸς ἀώτῳ,
<theoc. epigr. 2.3> ὡς τὸν ἐμὸν βαρὺν εὖντα φίλον καταθύσομαι ἄνδρα,
<theoc. epigr. 2.4> ὅς μοι δωδεκαταῖος ἀφ' ὧ τάλας οὐδέποθ' ἵκει,
<theoc. epigr. 2.5> οὐδ' ἔγνω πότερον τεθνάκαμες ἢ ζοοὶ εἰμές.
<theoc. epigr. 2.6> οὐδὲ θύρας ἄραξεν ἀνάρσιος. ἦ ῥά οἱ ἀλλᾷ
<theoc. epigr. 2.7> ᾤχετ' ἔχων ὅ τ' ̓́Ερως ταχινὰς φρένας ἅ τ' ̓Αφροδίτα;
<theoc. epigr. 2.8> βασεῦμαι ποτὶ τὰν Τιμαγήτοιο παλαίστραν
<theoc. epigr. 2.9> αὔριον, ὥς νιν ἴδω, καὶ μέμψομαι οἷά με ποιεῖ.
<theoc. epigr. 2.10> νῦν δέ νιν ἐκ θυέων καταθύσομαι. ἀλλὰ Σελάνα,
<theoc. epigr. 2.11> φαῖνε καλόν: τὶν γὰρ ποταείσομαι ἅσυχα, δαῖμον,
<theoc. epigr. 2.12> τᾷ χθονίᾳ θ' ̔Εκάτα, τὰν καὶ σκύλακες τρομέοντι
<theoc. epigr. 2.13> ἐρχομέναν νεκύων ἀνά τ' ἠρία καὶ μέλαν αἷμα.
<theoc. epigr. 2.14> χαῖρ' ̔Εκάτα δασπλῆτι, καὶ ἐς τέλος ἄμμιν ὀπάδει.
<theoc. epigr. 2.15> φάρμακα ταῦτ' ἔρδοισα χερείονα μήτέ τι Κίρκης
<theoc. epigr. 2.16> μήτέ τι Μηδείας μήτε ξανθᾶς Περιμήδας.
<theoc. epigr. 2.17> ̓͂Ιυγξ, ἕλκε τὺ τῆνον ἐμὸν ποτὶ δῶμα τὸν ἄνδρα.
<theoc. epigr. 2.18> ἄλφιτά τοι πρᾶτον πυρὶ τάκεται: ἀλλ' ἐπίπασσε
<theoc. epigr. 2.19> Θεστυλί. δειλαία, πᾷ τὰς φρένας ἐκπεπότασαι;
<theoc. epigr. 2.20> ἦ ῥά γε τρισμυσαρὰ καὶ τὶν ἐπίχαρμα τέτυγμαι;
<theoc. epigr. 2.21> πάσς' ἅμα καὶ λέγε ταῦτα: “τὰ Δέλφιδος ὀστία πάσσω.”
<theoc. epigr. 2.22> ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα.
<theoc. epigr. 2.23> Δέλφις ἔμ' ἀνίασεν: ἐγὼ δ' ἐπὶ Δέλφιδι δάφναν
<theoc. epigr. 2.24> αἴθω: χὡς αὕτα λακεῖ μέγα καππυρίσασα
<theoc. epigr. 2.25> κἠξαπίνας ἅφθη, κοὐδὲ σποδὸν εἴδομες αὐτᾶς,
<theoc. epigr. 2.26> οὕτω τοι καὶ Δέλφις ἐνὶ φλογὶ σάρκ' ἀμαθύνοι.
<theoc. epigr. 2.27> ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα.
<theoc. epigr. 2.28> ὡς τοῦτον τὸν κηρὸν ἐγὼ σὺν δαίμονι τάκω,
<theoc. epigr. 2.29> ὣς τάκοιθ' ὑπ' ἔρωτος ὁ Μύνδιος αὐτίκα Δέλφις.
<theoc. epigr. 2.30> χὡς δινεῖθ' ὅδε ῥόμβος ὁ χάλκεος ἐξ ̓Αφροδίτας,
<theoc. epigr. 2.31> ὣς τῆνος δινοῖτο ποθ' ἁμετέραισι θύραισιν.
<theoc. epigr. 2.32> ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα.
<theoc. epigr. 2.33> νῦν θυσῶ τὰ πίτυρα. τὺ δ' ̓́Αρτεμι καὶ τὸν ἐν ̔́Αιδα
<theoc. epigr. 2.34> κινήσαις ἀδάμαντα καὶ εἴ τί περ ἀσφαλὲς ἄλλο.
<theoc. epigr. 2.35> Θεστυλί, ταὶ κύνες ἄμμιν ἀνὰ πτόλιν ὠρύονται.
<theoc. epigr. 2.36> ἁ θεὸς ἐν τριόδοισι: τὸ χαλκίον ὡς τάχος ἄχει.
<theoc. epigr. 2.37> ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα.
<theoc. epigr. 2.38> ἠνίδε σιγῇ μὲν πόντος, σιγῶντι δ' ἀῆται:
<theoc. epigr. 2.39> ἁ δ' ἐμὰ οὐ σιγῇ στέρνων ἔντοσθεν ἀνία,
<theoc. epigr. 2.40> ἀλλ' ἐπὶ τήνῳ πᾶσα καταίθομαι, ὅς με τάλαιναν
<theoc. epigr. 2.41> ἀντὶ γυναικὸς ἔθηκε κακὰν καὶ ἀπάρθενον ἦμεν.
<theoc. epigr. 2.42> ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα.
<theoc. epigr. 2.43> ἐς τρὶς ἀποσπένδω καὶ τρὶς τάδε πότνια φωνέω:
<theoc. epigr. 2.44> εἴτε γυνὰ τήνῳ παρακέκλιται εἴτε καὶ ἀνήρ,
<theoc. epigr. 2.45> τόσσον ἔχοι λάθας, ὅσσόν ποκα Θησέα φαντὶ
<theoc. epigr. 2.46> ἐν Δίᾳ λασθῆμεν ἐυπλοκάμω ̓Αριάδνας.
<theoc. epigr. 2.47> ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα.
<theoc. epigr. 2.48> ἱππομανὲς φυτόν ἐστι παρ' ̓Αρκάσι: τῷ δ' ἐπὶ πᾶσαι
<theoc. epigr. 2.49> καὶ πῶλοι μαίνονται ἀν' ὤρεα καὶ θοαὶ ἵπποι.
<theoc. epigr. 2.50> ὣς καὶ Δέλφιν ἴδοιμι, καὶ ἐς τόδε δῶμα περάσαι
<theoc. epigr. 2.51> μαινομένῳ ἴκελος λιπαρᾶς ἔκτοσθε παλαίστρας.
<theoc. epigr. 2.52> ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα.
<theoc. epigr. 2.53> τοῦτ' ἀπὸ τᾶς χλαίνας τὸ κράσπεδον ὤλεσε Δέλφις,
<theoc. epigr. 2.54> ὡγὼ νῦν τίλλοισα κατ' ἀγρίῳ ἐν πυρὶ βάλλω.
<theoc. epigr. 2.55> αἰαῖ ̓́Ερως ἀνιηρέ, τί μευ μέλαν ἐκ χροὸς αἷμα
<theoc. epigr. 2.56> ἐμφὺς ὡς λιμνᾶτις ἅπαν ἐκ βδέλλα πέπωκας;
<theoc. epigr. 2.57> ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα.
<theoc. epigr. 2.58> σαύραν τοι τρίψασα ποτὸν κακὸν αὔριον οἰσῶ.
<theoc. epigr. 2.59> Θεστυλί, νῦν δὲ λαβοῖσα τὺ τὰ θρόνα ταῦθ' ὑπόμαξον
<theoc. epigr. 2.60> τᾶς τήνω φλιᾶς καθ' ὑπέρτερον, ἇς ἔτι καὶ νύξ,
<theoc. epigr. 2.61> καὶ λέγ' ἐπιφθύζοισα: “τὰ Δέλφιδος ὀστία μάσσω.”
<theoc. epigr. 2.62> ἶυγξ, ἕλκε τὺ τῆνον ἐμὸν ποτὶ δῶμα τὸν ἄνδρα.
<theoc. epigr. 2.63> νῦν δὴ μώνα ἐοῖσα πόθεν τὸν ἔρωτα δακρύσω;
<theoc. epigr. 2.65> ἐκ τίνος ἄρξωμαι; τίς μοι κακὸν ἄγαγε τοῦτο;
<theoc. epigr. 2.66> ἦνθ' ἁ τῶὐβούλοιο κανηφόρος ἄμμιν ̓Αναξὼ
<theoc. epigr. 2.67> ἄλσος ἐς ̓Αρτέμιδος, τᾷ δὴ τόκα πολλὰ μὲν ἄλλα
<theoc. epigr. 2.68> θηρία πομπεύεσκε περισταδόν, ἐν δὲ λέαινα.
<theoc. epigr. 2.69> φράζεό μευ τὸν ἔρωθ' ὅθεν ἵκετο, πότνα Σελάνα.
<theoc. epigr. 2.70> καί μ' ἁ Θευχαρίδα Θρᾷσσα τροφὸς ἁ μακαρῖτις
<theoc. epigr. 2.71> ἀγχίθυρος ναίοισα κατεύξατο καὶ λιτάνευσε
<theoc. epigr. 2.72> τὰν πομπὰν θάσασθαι: ἐγὼ δέ οἱ ἁ μεγάλοιτος
<theoc. epigr. 2.73> ὡμάρτευν βύσσοιο καλὸν σύροισα χιτῶνα,
<theoc. epigr. 2.74> κἀμφιστειλαμένα τὰν ξυστίδα τὰν Κλεαρίστας.
<theoc. epigr. 2.75> φράζεό μευ τὸν ἔρωθ' ὅθεν ἵκετο, πότνα Σελάνα.
<theoc. epigr. 2.76> ἤδη δ' εὖσα μέσον κατ' ἀμαξιτόν, ᾇ τὰ Λύκωνος,
<theoc. epigr. 2.77> εἶδον ὁμοῦ Δέλφιν τε καὶ Εὐδάμιππον ἰόντας.
<theoc. epigr. 2.78> τοῖς δ' ἦν ξανθοτέρα μὲν ἑλιχρύσοιο γενειάς,
<theoc. epigr. 2.79> στήθεα δὲ στίλβοντα πολὺ πλέον ἢ τὺ Σελάνα,
<theoc. epigr. 2.80> ὡς ἀπὸ γυμνασίοιο καλὸν πόνον ἄρτι λιπόντων.
<theoc. epigr. 2.81> φράζεό μευ τὸν ἔρωθ' ὅθεν ἵκετο, πότνα Σελάνα.
<theoc. epigr. 2.82> χὡς ἴδον, ὡς ἐμάνην, ὥς μευ πέρι θυμὸς ἰάφθη
<theoc. epigr. 2.83> δειλαίας: τὸ δὲ κάλλος ἐτάκετο, κοὔτέ τι πομπᾶς
<theoc. epigr. 2.84> τήνας ἐφρασάμαν, οὐδ' ὡς πάλιν οἴκαδ' ἀπῆνθον
<theoc. epigr. 2.85> ἔγνων: ἀλλά μέ τις καπυρὰ νόσος ἐξεσάλαξε,
<theoc. epigr. 2.86> κείμαν δ' ἐν κλιντῆρι δέκ' ἄματα καὶ δέκα νύκτας.
<theoc. epigr. 2.87> φράζεό μευ τὸν ἔρωθ' ὅθεν ἵκετο, πότνα Σελάνα.
<theoc. epigr. 2.88> καί μευ χρὼς μὲν ὁμοῖος ἐγίνετο πολλάκι θάψῳ,
<theoc. epigr. 2.89> ἔρρευν δ' ἐκ κεφαλᾶς πᾶσαι τρίχες, αὐτὰ δὲ λοιπὰ
<theoc. epigr. 2.90> ὀστί' ἔτ' ἦς καὶ δέρμα. καὶ ἐς τίνος οὐκ ἐπέρασα
<theoc. epigr. 2.91> ἢ ποίας ἔλιπον γραίας δόμον, ἅτις ἐπᾷδεν;
<theoc. epigr. 2.92> ἀλλ' ἦς οὐδὲν ἐλαφρόν: ὁ δέ χρόνος ἄνυτο φεύγων.
<theoc. epigr. 2.93> φράζεό μευ τὸν ἔρωθ' ὅθεν ἵκετο, πότνα Σελάνα.
<theoc. epigr. 2.94> χοὕτω τᾷ δούλᾳ τὸν ἀλαθέα μῦθον ἔλεξα:
<theoc. epigr. 2.95> “εἰ δ' ἄγε Θεστυλί μοι χαλεπᾶς νόσω εὑρέ τι μῆχος.
<theoc. epigr. 2.96> πᾶσαν ἔχει με τάλαιναν ὁ Μύνδιος: ἀλλὰ μολοῖσα
<theoc. epigr. 2.97> τήρησον ποτὶ τὰν Τιμαγήτοιο παλαίστραν:
<theoc. epigr. 2.98> τηνεῖ γὰρ φοιτῇ, τηνεῖ δέ οἱ ἁδὺ καθῆσθαι.”
<theoc. epigr. 2.99> φράζεό μευ τὸν ἔρωθ' ὅθεν ἵκετο, πότνα Σελάνα.
<theoc. epigr. 2.100> “κἠπεί κά νιν ἐόντα μάθῃς μόνον, ἅσυχα νεῦσον,
<theoc. epigr. 2.101> κεἴφ' ὅτι Σιμαίθα τυ καλεῖ, καὶ ὑφαγέο τᾷδε.”
<theoc. epigr. 2.102> ὣς ἐφάμαν: ἁ δ' ἦνθε καὶ ἄγαγε τὸν λιπαρόχρων
<theoc. epigr. 2.103> εἰς ἐμὰ δώματα Δέλφιν: ἐγὼ δέ νιν ὡς ἐνόησα
<theoc. epigr. 2.104> ἄρτι θύρας ὑπὲρ οὐδὸν ἀμειβόμενον ποδὶ κούφῳ--
<theoc. epigr. 2.105> φράζεό μευ τὸν ἔρωθ' ὅθεν ἵκετο, πότνα Σελάνα--
<theoc. epigr. 2.106> πᾶσα μὲν ἐψύχθην χιόνος πλέον, ἐν δὲ μετώπῳ
<theoc. epigr. 2.107> ἱδρώς μευ κοχύδεσκεν ἴσον νοτίαισιν ἐέρσαις,
<theoc. epigr. 2.108> οὐδέ τι φωνᾶσαι δυνάμαν, οὐδ' ὅσσον ἐν ὕπνῳ
<theoc. epigr. 2.109> κνυζεῦνται φωνεῦντα φίλαν ποτὶ ματέρα τέκνα:
<theoc. epigr. 2.110> ἀλλ' ἐπάγην δαγῦδι καλὸν χρόα πάντοθεν ἴσα.
<theoc. epigr. 2.111> φράζεό μευ τὸν ἔρωθ' ὅθεν ἵκετο, πότνα Σελάνα.
<theoc. epigr. 2.112> καί μ' ἐσιδὼν ὥστοργος, ἐπὶ χθονὸς ὄμματα πήξας
<theoc. epigr. 2.113> ἕξετ' ἐπὶ κλιντῆρι καὶ ἑζόμενος φάτο μῦθον:
<theoc. epigr. 2.114> ἦ ῥά με Σιμαίθα τόσον ἔφθασας, ὅσσον ἐγώ θην
<theoc. epigr. 2.115> πρᾶν ποκα τὸν χαρίεντα τρέχων ἔφθασσα Φιλῖνον,
<theoc. epigr. 2.116> ἐς τὸ τεὸν καλέσασα τόδε στέγος ἤ με παρῆμεν.
<theoc. epigr. 2.117> φράζεό μευ τὸν ἔρωθ' ὅθεν ἵκετο, πότνα Σελάνα.
<theoc. epigr. 2.118> ἦνθον γάρ κεν ἐγώ, ναὶ τὸν γλυκὺν ἦνθον ̓́Ερωτα,
<theoc. epigr. 2.119> ἢ τρίτος ἠὲ τέταρτος ἐὼν φίλος αὐτίκα νυκτός,
<theoc. epigr. 2.120> μᾶλα μὲν ἐν κόλποισι Διωνύσοιο φυλάσσων,
<theoc. epigr. 2.121> κρατὶ δ' ἔχων λεύκαν, ̔Ηρακλέος ἱερὸν ἔρνος,
<theoc. epigr. 2.122> πάντοθε πορφυρέαισι περὶ ζώστραισιν ἑλικτάν.
<theoc. epigr. 2.123> φράζεό μευ τὸν ἔρωθ' ὅθεν ἵκετο, πότνα Σελάνα.
<theoc. epigr. 2.124> καί μ' εἰ μέν κ' ἐδέχεσθε, τάδ' ἦς φίλα: καὶ γὰρ ἐλαφρὸς
<theoc. epigr. 2.125> καὶ καλὸς πάντεσσι μετ' ἠιθέοισι καλεῦμαι:
<theoc. epigr. 2.126> εὗδόν τ', εἴ κε μόνον τὸ καλὸν στόμα τεῦς ἐφίλασα:
<theoc. epigr. 2.127> εἰ δ' ἀλλᾷ μ' ὠθεῖτε καὶ ἁ θύρα εἴχετο μοχλῷ,
<theoc. epigr. 2.128> πάντως καὶ πελέκεις καὶ λαμπάδες ἦνθον ἐφ' ὑμέας.
<theoc. epigr. 2.129> φράζεό μευ τὸν ἔρωθ' ὅθεν ἵκετο, πότνα Σελάνα.
<theoc. epigr. 2.130> νῦν δὲ χάριν μὲν ἔφαν τᾷ Κύπριδι πρᾶτον ὀφείλειν,
<theoc. epigr. 2.131> καὶ μετὰ τὰν Κύπριν τύ με δευτέρα ἐκ πυρὸς εἵλευ
<theoc. epigr. 2.132> ὦ γύναι ἐσκαλέσασα τεὸν ποτὶ τοῦτο μέλαθρον
<theoc. epigr. 2.133> αὔτως ἡμίφλεκτον: ̓́Ερως δ' ἄρα καὶ Λιπαραίω
<theoc. epigr. 2.134> πολλάκις ̔Ηφαίστοιο σέλας φλογερώτερον αἴθει.
<theoc. epigr. 2.135> φράζεό μευ τὸν ἔρωθ' ὅθεν ἵκετο, πότνα Σελάνα.
<theoc. epigr. 2.136> “σὺν δὲ κακαῖς μανίαις καὶ παρθένον ἐκ θαλάμοιο
<theoc. epigr. 2.137> καὶ νύμφαν ἐφόβης' ἔτι δέμνια θερμὰ λιποῖσαν
<theoc. epigr. 2.138> ἀνέρος.” ὣς ὁ μὲν εἶπεν: ἐγὼ δέ οἱ ἁ ταχυπειθὴς
<theoc. epigr. 2.139> χειρὸς ἐφαψαμένα μαλακῶν ἔκλιν' ἐπὶ λέκτρων.
<theoc. epigr. 2.140> καὶ ταχὺ χρὼς ἐπὶ χρωτὶ πεπαίνετο, καὶ τὰ πρόσωπα
<theoc. epigr. 2.141> θερμότερ' ἦς ἢ πρόσθε, καὶ ἐψιθυρίσδομες ἁδύ:
<theoc. epigr. 2.142> χὥς κά τοι μὴ μακρὰ φίλα θρυλέοιμι Σελάνα,
<theoc. epigr. 2.143> ἐπράχθη τὰ μέγιστα, καὶ ἐς πόθον ἤνθομες ἄμφω.
<theoc. epigr. 2.144> κοὔτέ τι τῆνος ἐμὶν ἐπεμέμψατο μέσφα τό γ' ἐχθές,
<theoc. epigr. 2.145> οὔτ' ἐγὼ αὖ τήνῳ. ἀλλ' ἦνθέ μοι ἅ τε Φιλίστας
<theoc. epigr. 2.146> μάτηρ τᾶς ἀλαᾶς αὐλητρίδος ἅ τε Μελιξοῦς
<theoc. epigr. 2.147> σάμερον, ἁνίκα πέρ τε ποτ' ὠρανὸν ἔτρεχον ἵπποι
<theoc. epigr. 2.148> ̓Αῶ τὰν ῥοδόπαχυν ἀπ' ̓Ωκεανοῖο φέροισαι.
<theoc. epigr. 2.149> κεἶπέ μοι ἄλλά τε πολλὰ καὶ ὡς ἄρα Δέλφις ἐρᾶται,
<theoc. epigr. 2.150> κεἴτέ νιν αὖτε γυναικὸς ἔχει πόθος εἴτε καὶ ἀνδρός,
<theoc. epigr. 2.151> οὐκ ἔφατ' ἀτρεκὲς ἴδμεν, ἀτὰρ τόσον: αἰὲν ̓́Ερωτος
<theoc. epigr. 2.152> ἀκράτω ἐπεχεῖτο καὶ ἐς τέλος ᾤχετο φεύγων,
<theoc. epigr. 2.153> καὶ φάτο οἱ στεφάνοισι τὰ δώματα τῆνα πυκάσδειν.
<theoc. epigr. 2.154> ταῦτά μοι ἁ ξείνα μυθήσατο: ἔστι δ' ἀλαθής:
<theoc. epigr. 2.155> ἦ γάρ μοι καὶ τρὶς καὶ τετράκις ἄλλοκ' ἐφοίτη,
<theoc. epigr. 2.156> καὶ παρ' ἐμὶν ἐτίθει τὰν Δωρίδα πολλάκις ὄλπαν:
<theoc. epigr. 2.157> νῦν δέ τε δωδεκαταῖος ἀφ' ὧτέ νιν οὐδὲ ποτεῖδον.
<theoc. epigr. 2.158> ἦ ῥ' οὐκ ἄλλό τι τερπνὸν ἔχει, ἁμῶν δὲ λέλασται;
<theoc. epigr. 2.159> νῦν μὲν τοῖς φίλτροις καταθύσομαι: αἰ δ' ἔτι κἠμὲ
<theoc. epigr. 2.160> λυπῇ, τὰν ̓Αίδαο πύλαν ναὶ Μοίρας ἀραξεῖ.
<theoc. epigr. 2.161> τοῖά οἱ ἐν κίστᾳ κακὰ φάρμακα φαμὶ φυλάσσειν,
<theoc. epigr. 2.162> ̓Ασσυρίω δέσποινα παρὰ ξείνοιο μαθοῖσα.
<theoc. epigr. 2.163> ἀλλὰ τὺ μὲν χαίροισα ποτ' ̓Ωκεανὸν τρέπε πώλους,
<theoc. epigr. 2.164> πότνι': ἐγὼ δ' οἰσῶ τὸν ἐμὸν πόνον ὥσπερ ὑπέσταν.
<theoc. epigr. 2.165> χαῖρε Σελαναία λιπαρόχροε, χαίρετε δ' ἄλλοι
<theoc. epigr. 2.166> ἀστέρες, εὐκήλοιο κατ' ἄντυγα Νυκτὸς ὀπαδοί.
<theoc. epigr. 3.1> Κωμάσδω ποτὶ τὰν ̓Αμαρυλλίδα, ταὶ δέ μοι αἶγες
<theoc. epigr. 3.2> βόσκονται κατ' ὄρος, καὶ ὁ Τίτυρος αὐτὰς ἐλαύνει.
<theoc. epigr. 3.3> Τίτυρ' ἐμὶν τὸ καλὸν πεφιλαμένε, βόσκε τὰς αἶγας,
<theoc. epigr. 3.4> καὶ ποτὶ τὰν κράναν ἄγε Τίτυρε, καὶ τὸν ἐνόρχαν
<theoc. epigr. 3.5> τὸν Λιβυκὸν κνάκωνα φυλάσσεο, μή τι κορύψῃ.
<theoc. epigr. 3.6> ͂̓Ω χαρίεσς' ̓Αμαρυλλί, τί μ' οὐκέτι τοῦτο κατ' ἄντρον
<theoc. epigr. 3.7> παρκύπτοισα καλεῖς τὸν ἐρωτύλον; ἦ ῥά με μισεῖς;
<theoc. epigr. 3.8> ἦ ῥά γέ τοι σιμὸς καταφαίνομαι ἐγγύθεν ἦμεν,
<theoc. epigr. 3.9> νύμφα, καὶ προγένειος; ἀπάγξασθαί με ποησεῖς.
<theoc. epigr. 3.10> ἠνίδε τοι δέκα μᾶλα φέρω: τηνῶθε καθεῖλον,
<theoc. epigr. 3.11> ὧ μ' ἐκέλευ καθελεῖν τύ: καὶ αὔριον ἄλλά τοι οἰσῶ.
<theoc. epigr. 3.12> θᾶσαι μὰν θυμαλγὲς ἐμὸν ἄχος: αἴθε γενοίμαν
<theoc. epigr. 3.13> ἁ βομβεῦσα μέλισσα καὶ ἐς τεὸν ἄντρον ἱκοίμαν
<theoc. epigr. 3.14> τὸν κισσὸν διαδὺς καὶ τὰν πτέριν, ᾇ τὺ πυκάσδῃ.
<theoc. epigr. 3.15> νῦν ἔγνων τὸν ̓́Ερωτα: βαρὺς θεός: ἦ ῥα λεαίνας
<theoc. epigr. 3.16> μαζὸν ἐθήλαζε, δρυμῷ τέ νιν ἔτρεφε μάτηρ,
<theoc. epigr. 3.17> ὅς με κατασμύχων καὶ ἐς ὀστίον ἄχρις ἰάπτει.
<theoc. epigr. 3.18> ὦ τὸ καλὸν ποθορεῦσα, τὸ πᾶν λίθος: ὦ κυάνοφρυ
<theoc. epigr. 3.19> νύμφα, πρόσπτυξαί με τὸν αἰπόλον, ὥς τυ φιλάσω.
<theoc. epigr. 3.20> ἔστι καὶ ἐν κενεοῖσι φιλάμασιν ἁδέα τέρψις.
<theoc. epigr. 3.21> τὸν στέφανον τῖλαί με κατ' αὐτίκα λεπτὰ ποησεῖς,
<theoc. epigr. 3.22> τόν τοι ἐγὼν ̓Αμαρυλλὶ φίλα κισσοῖο φυλάσσω
<theoc. epigr. 3.23> ἀμπλέξας καλύκεσσι καὶ εὐόδμοισι σελίνοις.--
<theoc. epigr. 3.24> ̓́Ωμοι ἐγώ, τί πάθω; τί ὁ δύσσοος; οὐχ ὑπακούεις;--
<theoc. epigr. 3.25> τὰν βαίταν ἀποδὺς ἐς κύματα τηνῶ ἁλεῦμαι,
<theoc. epigr. 3.26> ὧπερ τὼς θύννως σκοπιάζεται ̓́Ολπις ὁ γριπεύς:
<theoc. epigr. 3.27> καἴκα δἠποθάνω, τό γε μὰν τεὸν ἁδὺ τέτυκται.
<theoc. epigr. 3.28> ἔγνων πρᾶν, ὅκα μευ μεμναμένω, εἰ φιλέεις με,
<theoc. epigr. 3.29> οὐδὲ τὸ τηλέφιλον ποτεμάξατο, τὸ πλατάγημα,
<theoc. epigr. 3.30> ἀλλ' αὔτως ἁπαλῷ ποτὶ πάχεος ἐξεμαράνθη.
<theoc. epigr. 3.31> εἶπε καὶ ἀγροιῶτις ἀλαθέα κοσκινόμαντις,
<theoc. epigr. 3.32> ἁ πρᾶν ποιολογεῦσα Παραιβάτις, οὕνεκ' ἐγὼ μὲν
<theoc. epigr. 3.33> τὶν ὅλος ἔγκειμαι, τὺ δέ μευ λόγον οὐδένα ποιῇ.
<theoc. epigr. 3.34> ἦ μάν τοι λευκὰν διδυματόκον αἶγα φυλάσσω,
<theoc. epigr. 3.35> τάν με καὶ ἁ Μέρμνωνος ἐριθακὶς ἁ μελανόχρως
<theoc. epigr. 3.36> αἰτεῖ, καὶ δωσῶ οἱ, ἐπεὶ τύ μοι ἐνδιαθρύπτῃ.
<theoc. epigr. 3.37> ̔́Αλλεται ὀφθαλμός μευ ὁ δεξιός: ἦ ῥά γ' ἰδησῶ
<theoc. epigr. 3.38> αὐτάν; ᾀσεῦμαι ποτὶ τὰν πίτυν ὧδ' ἀποκλινθείς,
<theoc. epigr. 3.39> καί κέ μ' ἴσως ποτίδοι, ἐπεὶ οὐκ ἀδαμαντίνα ἐστίν.
<theoc. epigr. 3.40> ̔Ιππομένης ὅκα δὴ τὰν παρθένον ἤθελε γᾶμαι,
<theoc. epigr. 3.41> μᾶλ' ἐν χερσὶν ἑλὼν δρόμον ἄνυεν: ἁ δ' ̓Αταλάντα
<theoc. epigr. 3.42> ὡς ἴδεν, ὡς ἐμάνη, ὡς ἐς βαθὺν ἅλατ' ἔρωτα.
<theoc. epigr. 3.43> τὰν ἀγέλαν χὡ μάντις ἀπ' ̓́Οθρυος ἆγε Μελάμπους
<theoc. epigr. 3.44> ἐς Πύλον: ἁ δὲ Βίαντος ἐν ἀγκοίναισιν ἐκλίνθη,
<theoc. epigr. 3.45> μάτηρ ἁ χαρίεσσα περίφρονος ̓Αλφεσιβοίης.
<theoc. epigr. 3.46> τὰν δὲ καλὰν Κυθέρειαν ἐν ὤρεσι μᾶλα νομεύων
<theoc. epigr. 3.47> οὐχ οὑτῶς ὥδωνις ἐπὶ πλέον ἄγαγε λύσσας,
<theoc. epigr. 3.48> ὥστ' οὐδὲ φθίμενόν νιν ἄτερ μαζοῖο τίθητι;
<theoc. epigr. 3.49> ζαλωτὸς μὲν ἐμὶν ὁ τὸν ἄτροπον ὕπνον ἰαύων
<theoc. epigr. 3.50> ̓Ενδυμίων, ζαλῶ δὲ φίλα γύναι ̓Ιασίωνα,
<theoc. epigr. 3.51> ὃς τοσσῆν' ἐκύρησεν, ὅς' οὐ πευσεῖσθε βέβαλοι.
<theoc. epigr. 3.52> ̓Αλγέω τὰν κεφαλάν, τὶν δ' οὐ μέλει. οὐκέτ' ἀείδω,
<theoc. epigr. 3.53> κεισεῦμαι δὲ πεσών, καὶ τοὶ λύκοι ὧδέ μ' ἔδονται.
<theoc. epigr. 3.54> ὡς μέλι τοι γλυκὺ τοῦτο κατὰ βρόχθοιο γένοιτο.
<theoc. epigr. 4.1> εἰπέ μοι ὦ Κορύδων, τίνος αἱ βόες; ἦ ῥα Φιλώνδα;
<theoc. epigr. 4.2> οὔκ, ἀλλ' Αἴγωνος: βόσκειν δέ μοι αὐτὰς ἔδωκεν.
<theoc. epigr. 4.3> ἦ πᾴ ψε κρύβδαν τὰ ποθέσπερα πάσας ἀμέλγεις;
<theoc. epigr. 4.4> ἀλλ' ὁ γέρων ὑφίητι τὰ μοσχία κἠμὲ φυλάσσει.
<theoc. epigr. 4.5> αὐτὸς δ' ἐς τίν' ἄφαντος ὁ βουκόλος ᾤχετο χώραν;
<theoc. epigr. 4.6> οὐκ ἄκουσας; ἄγων νιν ἐπ' ̓Αλφεὸν ᾤχετο Μίλων.
<theoc. epigr. 4.7> καὶ πόκα τῆνος ἔλαιον ἐν ὀφθαλμοῖσιν ὀπώπει;
<theoc. epigr. 4.8> φαντί νιν ̔Ηρακλῆι βίην καὶ κάρτος ἐρίσδειν.
<theoc. epigr. 4.9> κἤμ' ἔφαθ' ἁ μάτηρ Πολυδεύκεος εἶμεν ἀμείνω.
<theoc. epigr. 4.10> κᾤχετ' ἔχων σκαπάναν τε καὶ εἴκατι τουτόθε μᾶλα.
<theoc. epigr. 4.11> πείσαι τοι Μίλων καὶ τὼς λύκος αὐτίκα λυσσῆν.
<theoc. epigr. 4.12> ταὶ δαμάλαι δ' αὐτὸν μυκώμεναι αἵδε ποθεῦντι.
<theoc. epigr. 4.13> δειλαῖαί γ' αὗται: τὸν βουκόλον ὡς κακὸν εὗρον.
<theoc. epigr. 4.14> ἦ μὰν δειλαῖαί γε, καὶ οὐκέτι λῶντι νέμεσθαι.
<theoc. epigr. 4.15> τήνας μὲν δή τοι τᾶς πόρτιος αὐτὰ λέλειπται
<theoc. epigr. 4.16> τὠστία. μὴ πρῶκας σιτίζεται ὥσπερ ὁ τέττιξ;
<theoc. epigr. 4.17> οὐ Δᾶν, ἀλλ' ὁκὰ μέν νιν ἐπ' Αἰσάροιο νομεύω
<theoc. epigr. 4.18> καὶ μαλακῶ χόρτοιο καλὰν κώμυθα δίδωμι,
<theoc. epigr. 4.19> ἄλλοκα δὲ σκαίρει τὸ βαθύσκιον ἀμφὶ Λάτυμνον.
<theoc. epigr. 4.20> λεπτὸς μὰν χὡ ταῦρος ὁ πυρρίχος. εἴθε λάχοιεν
<theoc. epigr. 4.21> τοὶ τῶ Λαμπριάδα, τοὶ δαμόται, ὅκκα θύωντι
<theoc. epigr. 4.22> τᾷ ̔́Ηρᾳ, τοιόνδε: κακοχράσμων γὰρ ὁ δᾶμος.
<theoc. epigr. 4.23> καὶ μὰν ἐς Στομάλιμνον ἐλαύνεται ἔς τε τὰ Φύσκω,
<theoc. epigr. 4.24> καὶ ποτὶ τὸν Νήαιθον, ὅπᾳ καλὰ πάντα φύοντι,
<theoc. epigr. 4.25> αἰγίπυρος καὶ κνύζα καὶ εὐώδης μελίτεια.
<theoc. epigr. 4.26> φεῦ φεῦ βασεῦνται καὶ ταὶ βόες ὦ τάλαν Αἴγων
<theoc. epigr. 4.27> εἰς ̓Αίδαν, ὅκα καὶ τὺ κακᾶς ἠράσσαο νίκας,
<theoc. epigr. 4.28> χἁ σῦριγξ εὐρῶτι παλύνεται, ἅν ποκ' ἐπάξα.
<theoc. epigr. 4.29> οὐ τήνα γ', οὐ Νύμφας, ἐπεὶ ποτὶ Πῖσαν ἀφέρπων
<theoc. epigr. 4.30> δῶρον ἐμοί νιν ἔλειπεν: ἐγὼ δέ τις εἰμὶ μελικτάς,
<theoc. epigr. 4.31> κεὖ μὲν τὰ Γλαύκας ἀγκρούομαι, εὖ δὲ τὰ Πύρρω.
<theoc. epigr. 4.32> αἰνέω τάν τε Κρότωνα--καλὰ πόλις, ἅ τε Ζάκυνθος--
<theoc. epigr. 4.33> καὶ τὸ ποταῷον, τὸ Λακίνιον ᾇπερ ὁ πύκτας
<theoc. epigr. 4.34> Αἴγων ὀγδώκοντα μόνος κατεδαίσατο μάζας.
<theoc. epigr. 4.35> τηνεῖ καὶ τὸν ταῦρον ἀπ' ὤρεος ἆγε πιάξας
<theoc. epigr. 4.36> τᾶς ὁπλᾶς κἤδωκ' ̓Αμαρυλλίδι, ταὶ δὲ γυναῖκες
<theoc. epigr. 4.37> μακρὸν ἀνάυσαν, χὡ βουκόλος ἐξεγέλασσεν.
<theoc. epigr. 4.38> ὦ χαρίεσς' ̓Αμαρυλλί, μόνας σέθεν οὐδὲ θανοίσας
<theoc. epigr. 4.39> λασεύμεσθ': ὅσον αἶγες ἐμὶν φίλαι, ὅσσον ἀπέσβης.
<theoc. epigr. 4.40> αἰαῖ τῶ σκληρῶ μάλα δαίμονος, ὅς με λελόγχει.
<theoc. epigr. 4.41> θαρσεῖν χρὴ φίλε Βάττε: τάχ' αὔριον ἔσσετ' ἄμεινον.
<theoc. epigr. 4.42> ἐλπίδες ἐν ζωοῖσιν, ἀνέλπιστοι δὲ θανόντες.
<theoc. epigr. 4.43> χὡ Ζεὺς ἄλλοκα μὲν πέλει αἴθριος, ἄλλοκα δ' ὕει.
<theoc. epigr. 4.44> θαρσέω. βάλλε κάτωθε τὰ μοσχία: τᾶς γὰρ ἐλαίας
<theoc. epigr. 4.45> τὸν θαλλὸν τρώγοντι τὰ δύσσοα. σίτθ' ὁ λέπαργος.
<theoc. epigr. 4.46> σίτθ' ἁ Κυμαίθα ποτὶ τὸν λόφον. οὐκ ἐσακούεις;
<theoc. epigr. 4.47> ἡξῶ ναὶ τὸν Πᾶνα κακὸν τέλος αὐτίκα δωσῶν,
<theoc. epigr. 4.48> εἰ μὴ ἄπει τουτῶθεν. ἴδ' αὖ πάλιν ἅδε ποθέρπει.
<theoc. epigr. 4.49> εἴθ' ἦν μοι ῥοικὸν τὸ λαγωβόλον, ὥς τυ πάταξα.
<theoc. epigr. 4.50> θᾶσαί μ' ὦ Κορύδων πὸτ τῶ Διός: ἁ γὰρ ἄκανθα
<theoc. epigr. 4.51> ἀρμοῖ μ' ὧδ' ἐπάταξ' ὑπὸ τὸ σφυρόν. ὡς δὲ βαθεῖαι
<theoc. epigr. 4.52> τἀτρακτυλλίδες ἐντί. κακῶς ἁ πόρτις ὄλοιτο:
<theoc. epigr. 4.53> ἐς ταύταν ἐτύπην χασμεύμενος. ἦ ῥά γε λεύσσεις;
<theoc. epigr. 4.54> ναὶ ναί, τοῖς ὀνύχεσσιν ἔχω τέ νιν: ἅδε καὶ αὐτά.
<theoc. epigr. 4.55> ὁσσίχον ἐστὶ τὸ τύμμα καὶ ἁλίκον ἄνδρα δαμάζει.
<theoc. epigr. 4.56> εἰς ὄρος ὅκχ' ἕρπῃς, μὴ νήλιπος ἔρχεο Βάττε.
<theoc. epigr. 4.57> ἐν γὰρ ὄρει ῥάμνοί τε καὶ ἀσπάλαθοι κομέονται.
<theoc. epigr. 4.58> εἴπ' ἄγε μ' ὦ Κορύδων, τὸ γερόντιον ἦ ῥα διώκει,
<theoc. epigr. 4.59> τήναν τὰν κυάνοφρυν ἐρωτίδα, τᾶς ποκ' ἐκνίσθη;
<theoc. epigr. 4.60> ἀκμάν γ' ὦ δειλαῖε: πρόαν γε μὲν αὐτὸς ἐπενθὼν
<theoc. epigr. 4.61> καὶ ποτὶ τᾷ μάνδρᾳ κατελάμβανον ἆμος ἐνήργει.
<theoc. epigr. 4.62> εὖ γ' ὤνθρωπε φιλοῖφα. τό τοι γένος ἢ Σατυρίσκοις
<theoc. epigr. 4.63> ἐγγύθεν ἢ Πάνεσσι κακοκνάμοισιν ἐρίσδεις.
<theoc. epigr. 5.1> αἶγες ἐμαί, τῆνον τὸν ποιμένα τόνδε Σιβύρτα
<theoc. epigr. 5.2> φεύγετε τὸν Λάκωνα: τό μευ νάκος ἐχθὲς ἔκλεψεν.
<theoc. epigr. 5.3> οὐκ ἀπὸ τᾶς κράνας; σίττ' ἀμνίδες. οὐκ ἐσορῆτε
<theoc. epigr. 5.4> τόν μευ τὰν σύριγγα πρόαν κλέψαντα Κομάταν;
<theoc. epigr. 5.5> τὰν ποίαν σύριγγα; τὺ γάρ ποκα δῶλε Σιβύρτα
<theoc. epigr. 5.6> ἐκτάσα σύριγγα; τί δ' οὐκέτι σὺν Κορύδωνι
<theoc. epigr. 5.7> ἀρκεῖ τοι καλάμας αὐλὸν ποππύσδεν ἔχοντι;
<theoc. epigr. 5.8> τάν μοι ἔδωκε Λύκων ὦλεύθερε. τὶν δὲ τὸ ποῖον
<theoc. epigr. 5.9> Λάκων ἀγκλέψας πόκ' ἔβα νάκος; εἰπὲ Κομάτα:
<theoc. epigr. 5.10> οὐδὲ γὰρ Εὐμάρᾳ τῷ δεσπότᾳ ἦς τι ἐνεύδειν.
<theoc. epigr. 5.11> τὸ Κροκύλος μοι ἔδωκε, τὸ ποικίλον, ἁνίκ' ἔθυσε
<theoc. epigr. 5.12> ταῖς Νύμφαις τὰν αἶγα: τὺ δ' ὦ κακὲ καὶ τόκ' ἐτάκευ
<theoc. epigr. 5.13> βασκαίνων, καὶ νῦν με τὰ λοίσθια γυμνὸν ἔθηκας.
<theoc. epigr. 5.14> οὐκ αὐτὸν τὸν Πᾶνα τὸν ἄκτιον, οὐ τέ γε Λάκων
<theoc. epigr. 5.15> τὰν βαίταν ἀπέδυς' ὁ Καλαιθίδος, ἢ κατὰ τήνας
<theoc. epigr. 5.16> τᾶς πέτρας ὤνθρωπε μανεὶς ἐς Κρᾶθιν ἁλοίμαν.
<theoc. epigr. 5.17> οὐ μὰν οὐκ αὐτὰς τὰς λιμνάδας ὦγαθὲ Νύμφας,
<theoc. epigr. 5.18> αἵτέ μοι ἵλαοί τε καὶ εὐμενέες τελέθοιεν,
<theoc. epigr. 5.19> οὔ τευ τὰν σύριγγα λαθὼν ἔκλεψε Κομάτας.
<theoc. epigr. 5.20> αἴ τοι πιστεύσαιμι, τὰ Δάφνιδος ἄλγε' ἀροίμαν.
<theoc. epigr. 5.21> ἀλλ' ὦν αἴκα λῇς ἔριφον θέμεν--ἔστι μὲν οὐδὲν
<theoc. epigr. 5.22> ἱερόν--ἀλλά γε τοι διαείσομαι, ἕστέ κ' ἀπείπῃς.
<theoc. epigr. 5.23> ὗς ποτ' ̓Αθαναίαν ἔριν ἤρισεν. ἠνίδε κεῖται
<theoc. epigr. 5.24> ὥριφος: ἀλλά γε καὶ τὺ τὸν εὔβοτον ἀμνὸν ἔρισδε.
<theoc. epigr. 5.25> καὶ πῶς ὦ κίναδος τὺ τάδ' ἔσσεται ἐξ ἴσω ἁμίν;
<theoc. epigr. 5.26> τίς τρίχας ἀντ' ἐρίων ἐποκίξατο; τίς δὲ παρεύσας
<theoc. epigr. 5.27> αἰγὸς πρατοτόκοιο κακὰν κύνα δήλετ' ἀμέλγειν;
<theoc. epigr. 5.28> ὅστις νικασεῖν τὸν πλατίον ὡς τὺ πεποίθεις,
<theoc. epigr. 5.29> σφὰξ βομβέων τέττιγος ἐναντίον. ἀλλὰ γὰρ οὔ τοι
<theoc. epigr. 5.30> ὥριφος ἰσοπαλής, τυῖδ' ὁ τράγος οὗτος. ἔρισδε.
<theoc. epigr. 5.31> μὴ σπεῦδ': οὐ γάρ τοι πυρὶ θάλπεαι. ἅδιον ᾀσῇ
<theoc. epigr. 5.32> τεῖδ' ὑπὸ τὰν κότινον καὶ τἄλσεα ταῦτα καθίξας.
<theoc. epigr. 5.33> ψυχρὸν ὕδωρ τουτεῖ καταλείβεται: ὧδε πεφύκει
<theoc. epigr. 5.34> ποία χἁ στιβὰς ἅδε, καὶ ἀκρίδες ὧδε λαλεῦντι.
<theoc. epigr. 5.35> ἀλλ' οὔ τι σπεύδω: μέγα δ' ἄχθομαι, εἰ τύ με τολμῇς
<theoc. epigr. 5.36> ὄμμασι τοῖς ὀρθοῖσι ποτιβλέπεν, ὅν ποκ' ἐόντα
<theoc. epigr. 5.37> παῖδ' ἔτ' ἐγὼν ἐδίδασκον. ἴδ' ἁ χάρις ἐς τί ποθ' ἕρπει.
<theoc. epigr. 5.38> θρέψαι καὶ λυκιδεῖς, θρέψαι κύνας, ὥς τυ φάγωντι.
<theoc. epigr. 5.39> καὶ πόκ' ἐγὼ παρὰ τεῦς τι μαθὼν καλὸν ἢ καὶ ἀκούσας
<theoc. epigr. 5.40> μέμναμ'; ὦ φθονερὸν τὺ καὶ ἀπρεπὲς ἀνδρίον αὔτως.
<theoc. epigr. 5.41> ……
<theoc. epigr. 5.42> ἀλλὰ γὰρ ἕρφ' ὦδ', ἕρπε, καὶ ὕστατα βουκολιαξῇ.
<theoc. epigr. 5.45> οὐχ ἑρψῶ τηνεῖ: τουτεῖ δρύες, ὧδε κύπειρος,
<theoc. epigr. 5.46> ὧδε καλὸν βομβεῦντι ποτὶ σμήνεσσι μέλισσαι:
<theoc. epigr. 5.47> ἔνθ' ὕδατος ψυχρῶ κρᾶναι δύο: ταὶ δ' ἐπὶ δένδρει
<theoc. epigr. 5.48> ὄρνιχες λαλαγεῦντι: καὶ ἁ σκιὰ οὐδὲν ὁμοία
<theoc. epigr. 5.49> τᾷ παρὰ τίν: βάλλει δὲ καὶ ἁ πίτυς ὑψόθε κώνοις.
<theoc. epigr. 5.50> ἦ μὰν ἀρνακίδας τε καὶ εἴρια τεῖδε πατησεῖς,
<theoc. epigr. 5.51> αἴκ' ἔνθῃς, ὕπνω μαλακώτερα: ταὶ δὲ τραγεῖαι
<theoc. epigr. 5.52> ταὶ παρὰ τὶν ὄσδοντι κακώτερον ἢ τύ περ ὄσδεις.
<theoc. epigr. 5.53> στασῶ δὲ κρατῆρα μέγαν λευκοῖο γάλακτος
<theoc. epigr. 5.54> ταῖς Νύμφαις, στασῶ δὲ καὶ ἁδέος ἄλλον ἐλαίω.
<theoc. epigr. 5.55> αἰ δέ κε καὶ τὺ μόλῃς, ἁπαλὰν πτέριν ὧδε πατησεῖς
<theoc. epigr. 5.56> καὶ γλάχων' ἀνθεῦσαν: ὑπεσσεῖται δὲ χιμαιρᾶν
<theoc. epigr. 5.57> δέρματα τῶν παρὰ τὶν μαλακώτερα τετράκις ἀρνῶν.
<theoc. epigr. 5.58> στασῶ δ' ὀκτὼ μὲν γαυλὼς τῷ Πανὶ γάλακτος,
<theoc. epigr. 5.59> ὀκτὼ δὲ σκαφίδας μέλιτος πλέα κηρί' ἐχοίσας.
<theoc. epigr. 5.60> αὐτόθε μοι ποτέρισδε καὶ αὐτόθε βουκολιάσδευ:
<theoc. epigr. 5.61> τὰν σαυτῶ πατέων ἔχε τὰς δρύας. ἀλλὰ τίς ἄμμε
<theoc. epigr. 5.62> τίς κρινεῖ; αἴθ' ἔνθοι πόθ' ὁ βουκόλος ὧδ' ὁ Λυκώπας.
<theoc. epigr. 5.63> οὐδὲν ἐγὼ τήνω ποτιδεύομαι: ἀλλὰ τὸν ἄνδρα,
<theoc. epigr. 5.64> αἰ λῇς, τὸν δρυτόμον βωστρήσομες, ὃς τὰς ἐρείκας
<theoc. epigr. 5.65> τήνας τὰς παρὰ τὶν ξυλοχίζεται: ἔστι δὲ Μόρσων.
<theoc. epigr. 5.66> βωστρέωμες.
<theoc. epigr. 5.67> τὺ κάλει νιν.
<theoc. epigr. 5.68> ἴθ' ὦ ξένε μικκὸν ἄκουσον
<theoc. epigr. 5.69> τεῖδ' ἐνθών: ἄμμες γὰρ ἐρίσδομες, ὅστις ἀρείων
<theoc. epigr. 5.70> βουκολιαστάς ἐστι. τὺ δ' ὦ φίλε μήτ' ἐμὲ Μόρσων
<theoc. epigr. 5.71> ἐν χάριτι κρίνῃς, μήτ' ὦν τύγα τοῦτον ὀνάσῃς.
<theoc. epigr. 5.70> ναὶ ποτὶ τᾶν Νυμφᾶν Μόρσων φίλε μήτε Κομάτᾳ
<theoc. epigr. 5.71> τὸ πλέον ἰθύνῃς, μήτ' ὦν τύγα τῷδε χαρίξῃ.
<theoc. epigr. 5.72> ἅδέ τοι ἁ ποίμνα τῶ Θουρίω ἐστὶ Σιβύρτα,
<theoc. epigr. 5.73> Εὐμάρα δὲ τὰς αἶγας ὁρῇς φίλε τῶ Συβαρίτα.
<theoc. epigr. 5.74> μή τύ τις ἠρώτη πὸτ τῶ Διός, αἴτε Σιβύρτα
<theoc. epigr. 5.75> αἴτ' ἐμόν ἐστι κάκιστε τὸ ποίμνιον; ὡς λάλος ἐσσί.
<theoc. epigr. 5.76> βέντισθ' οὗτος, ἐγὼ μὲν ἀλαθέα πάντ' ἀγορεύω
<theoc. epigr. 5.77> κοὐδὲν καυχέομαι: τὺ δ' ἄγαν φιλοκέρτομος ἐσσί.
<theoc. epigr. 5.78> εἶα λέγ' εἴ τι λέγεις, καὶ τὸν ξένον ἐς πόλιν αὖθις
<theoc. epigr. 5.79> ζῶντ' ἄφες: ὦ Παιάν, ἦ στωμύλος ἦσθα Κομάτα.
<theoc. epigr. 5.80> ταὶ Μοῖσαί με φιλεῦντι πολὺ πλέον ἢ τὸν ἀοιδὸν
<theoc. epigr. 5.81> Δάφνιν: ἐγὼ δ' αὐταῖς χιμάρως δύο πρᾶν ποκ' ἔθυσα.
<theoc. epigr. 5.82> καὶ γὰρ ἔμ' ὡπόλλων φιλέει μέγα, καὶ καλὸν αὐτῷ
<theoc. epigr. 5.83> κριὸν ἐγὼ βόσκω. τὰ δὲ Κάρνεα καὶ δὴ ἐφέρπει.
<theoc. epigr. 5.84> πλὰν δύο τὰς λοιπὰς διδυματόκος αἶγας ἀμέλγω,
<theoc. epigr. 5.85> καί μ' ἁ παῖς ποθορεῦσα “τάλαν” λέγει “αὐτὸς ἀμέλγεις;”
<theoc. epigr. 5.86> φεῦ φεῦ Λάκων τοι ταλάρως σχεδὸν εἴκατι πληροῖ
<theoc. epigr. 5.87> τυρῶ καὶ τὸν ἄναβον ἐν ἄνθεσι παῖδα μολύνει.
<theoc. epigr. 5.88> βάλλει καὶ μάλοισι τὸν αἰπόλον ἁ Κλεαρίστα
<theoc. epigr. 5.89> τὰς αἶγας παρελᾶντα καὶ ἁδύ τι ποππυλιάσδει.
<theoc. epigr. 5.90> κἠμὲ γὰρ ὁ Κρατίδας τὸν ποιμένα λεῖος ὑπαντῶν
<theoc. epigr. 5.91> ἐκμαίνει: λιπαρὰ δὲ παρ' αὐχένα σείετ' ἔθειρα.
<theoc. epigr. 5.92> ἀλλ' οὐ σύμβλητ' ἐστὶ κυνόσβατος οὐδ' ἀνεμώνα
<theoc. epigr. 5.93> πρὸς ῥόδα, τῶν ἄνδηρα παρ' αἱμασιαῖσι πεφύκει.
<theoc. epigr. 5.94> οὐδὲ γὰρ οὐδ' ἀκύλοις ὁμομαλίδες: αἱ μὲν ἔχοντι
<theoc. epigr. 5.95> λυπρὸν ἀπὸ πρίνοιο λεπύριον, αἱ δὲ μελιχραί.
<theoc. epigr. 5.96> κἠγὼ μὲν δωσῶ τᾷ παρθένῳ αὐτίκα φάσσαν
<theoc. epigr. 5.97> ἐκ τᾶς ἀρκεύθω καθελών: τηνεῖ γὰρ ἐφίσδει.
<theoc. epigr. 5.98> ἀλλ' ἐγὼ ἐς χλαῖναν μαλακὸν πόκον, ὁππόκα πέξω
<theoc. epigr. 5.99> τὰν οἶν τὰν πέλλαν, Κρατίδᾳ δωρήσομαι αὐτός.
<theoc. epigr. 5.100> σίττ' ἀπὸ τᾶς κοτίνω ταὶ μηκάδες: ὧδε νέμεσθε,
<theoc. epigr. 5.101> ὡς τὸ κάταντες τοῦτο γεώλοφον αἵ τε μυρῖκαι.
<theoc. epigr. 5.102> οὐκ ἀπὸ τᾶς δρυὸς οὗτος ὁ Κώναρος ἅ τε Κιναίθα;
<theoc. epigr. 5.103> τουτεῖ βοσκησεῖσθε ποτ' ἀντολάς, ὡς ὁ Φάλαρος.
<theoc. epigr. 5.104> ἔστι δέ μοι γαυλὸς κυπαρίσσινος, ἔστι δὲ κρατήρ,
<theoc. epigr. 5.105> ἔργον Πραξιτέλευς: τᾷ παιδὶ δὲ ταῦτα φυλάσσω.
<theoc. epigr. 5.106> χἁμῖν ἐστι κύων φιλοποίμνιος, ὃς λύκος ἄγχει,
<theoc. epigr. 5.107> ὃν τῷ παιδὶ δίδωμι τὰ θηρία πάντα διώκειν.
<theoc. epigr. 5.108> ἀκρίδες, αἳ τὸν φραγμὸν ὑπερπαδῆτε τὸν ἁμόν,
<theoc. epigr. 5.109> μή μευ λωβασεῖσθε τὰς ἀμπέλος: ἐντὶ γὰρ ἇβαι.
<theoc. epigr. 5.110> τοὶ τέττιγες, ὁρῆτε τὸν αἰπόλον ὡς ἐρεθίζω:
<theoc. epigr. 5.111> οὑτῶς χὑμές θην ἐρεθίζετε τὼς καλαμευτάς.
<theoc. epigr. 5.112> μισέω τὰς δασυκέρκος ἀλώπεκας, αἳ τὰ Μίκωνος
<theoc. epigr. 5.113> αἰεὶ φοιτῶσαι τὰ ποθέσπερα ῥαγίζοντι.
<theoc. epigr. 5.114> καὶ γὰρ ἐγὼ μισέω τὼς κανθάρος, οἳ τὰ Φιλώνδα
<theoc. epigr. 5.115> σῦκα κατατρώγοντες ὑπανέμιοι φορέονται.
<theoc. epigr. 5.116> ἦ οὐ μέμνᾳ, ὅκ' ἐγώ τυ κατήλασα, καὶ τὺ σεσαρὼς
<theoc. epigr. 5.117> εὖ ποτεκιγκλίζευ καὶ τᾶς δρυὸς εἴχεο τήνας;
<theoc. epigr. 5.118> τοῦτο μὲν οὐ μέμναμ': ὅκα μάν ποκα τεῖδέ τυ δήσας
<theoc. epigr. 5.119> Εὐμάρας ἐκάθηρε καλῶς μάλα, τοῦτό γ' ἴσαμι.
<theoc. epigr. 5.120> ἦ δή τις Μόρσων πικραίνεται: ἢ οὐχὶ παρῄσθευ;
<theoc. epigr. 5.121> σκίλλας ἰὼν γραίας ἀπὸ σάματος αὐτίκα τίλλειν.
<theoc. epigr. 5.122> κἠγὼ μὰν κνίζω Μόρσων τινά: καὶ τὺ δὲ λεύσσεις.
<theoc. epigr. 5.123> ἐνθὼν τὰν κυκλάμινον ὄρυσσέ νυν ἐς τὸν ̓́Αλεντα.
<theoc. epigr. 5.124> ̔Ιμέρα ἀνθ' ὕδατος ῥείτω γάλα, καὶ τὺ δὲ Κράθι
<theoc. epigr. 5.125> οἴνῳ πορφύροις, τὰ δέ τ' οἴσυα καρπὸν ἐνείκαι.
<theoc. epigr. 5.126> ῥείτω χἁ Συβαρῖτις ἐμὶν μέλι, καὶ τὸ πότορθρον
<theoc. epigr. 5.127> ἁ παῖς ἀνθ' ὕδατος τᾷ κάλπιδι κηρία βάψαι.
<theoc. epigr. 5.128> ταὶ μὲν ἐμαὶ κύτισόν τε καὶ αἴγιλον αἶγες ἔδοντι,
<theoc. epigr. 5.129> καὶ σχῖνον πατέοντι καὶ ἐν κομάροισι κέχυνται.
<theoc. epigr. 5.130> ταῖσι δ' ἐμαῖς ὀίεσσι πάρεστι μὲν ἁ μελίτεια
<theoc. epigr. 5.131> φέρβεσθαι, πολλὸς δὲ καὶ ὡς ῥόδα κίσθος ἐπανθεῖ.
<theoc. epigr. 5.132> οὐκ ἔραμ' ̓Αλκίππας, ὅτι με πρᾶν οὐκ ἐφίλασε
<theoc. epigr. 5.133> τῶν ὤτων καθελοῖς', ὅκά οἱ τὰν φάσσαν ἔδωκα.
<theoc. epigr. 5.134> ἀλλ' ἐγὼ Εὐμήδευς ἔραμαι μέγα: καὶ γὰρ ὅκ' αὐτῷ
<theoc. epigr. 5.135> τὰν σύριγγ' ὤρεξα, καλόν τί με κάρτ' ἐφίλασεν.
<theoc. epigr. 5.136> οὐ θεμιτὸν Λάκων ποτ' ἀηδόνα κίσσας ἐρίσδειν,
<theoc. epigr. 5.137> οὐδ' ἔποπας κύκνοισι: τὺ δ' ὦ τάλαν ἐσσὶ φιλεχθής.
<theoc. epigr. 5.138> παύσασθαι κέλομαι τὸν ποιμένα. τὶν δὲ Κομάτα
<theoc. epigr. 5.139> δωρεῖται Μόρσων τὰν ἀμνίδα: καὶ τὺ δὲ θύσας
<theoc. epigr. 5.140> ταῖς Νύμφαις Μόρσωνι καλὸν κρέας αὐτίκα πέμψον.
<theoc. epigr. 5.141> πεμψῶ ναὶ τὸν Πᾶνα. φριμάσσεο πᾶσα τραγίσκων
<theoc. epigr. 5.142> νῦν ἀγέλα: κἠγὼ γὰρ ἴδ' ὡς μέγα τοῦτο καχαξῶ
<theoc. epigr. 5.143> κὰτ τῶ Λάκωνος τῶ ποιμένος, ὅττι πόκ' ἤδη
<theoc. epigr. 5.144> ἀνυσάμαν τὰν ἀμνόν: ἐς ὠρανὸν ὔμμιν ἁλεῦμαι.
<theoc. epigr. 5.145> αἶγες ἐμαὶ θαρσεῖτε κερούτιδες: αὔριον ὔμμε
<theoc. epigr. 5.146> πάσας ἐγὼ λουσῶ Συβαρίτιδος ἔνδοθι λίμνας.
<theoc. epigr. 5.147> οὗτος ὁ Λευκίτας ὁ κορυπτίλος, εἴ τιν' ὀχευσεῖς
<theoc. epigr. 5.148> τᾶν αἰγῶν, φλασσῶ τυ πρὶν ἤ γ' ἐμὲ καλλιερῆσαι
<theoc. epigr. 5.149> ταῖς Νύμφαις τὰν ἀμνόν. ὁ δ' αὖ πάλιν. ἀλλὰ γενοίμαν,
<theoc. epigr. 5.150> αἰ μή τυ φλάσσαιμι, Μελάνθιος ἀντὶ Κομάτα.
<theoc. epigr. 6.1> Δαμοίτας χὡ Δάφνις ὁ βουκόλος εἰς ἕνα χῶρον
<theoc. epigr. 6.2> τὰν ἀγέλαν πόκ' ̓́Αρατε συνάγαγον: ἦς δ' ὁ μὲν αὐτῶν
<theoc. epigr. 6.3> πυρρός, ὁ δ' ἡμιγένειος: ἐπὶ κράναν δέ τιν' ἄμφω
<theoc. epigr. 6.4> ἑζόμενοι θέρεος μέσῳ ἄματι τοιάδ' ἄειδον.
<theoc. epigr. 6.5> πρᾶτος δ' ἄρξατο Δάφνις, ἐπεὶ καὶ πρᾶτος ἔρισδε.
<theoc. epigr. 6.6> βάλλει τοι Πολύφαμε τὸ ποίμνιον ἁ Γαλάτεια
<theoc. epigr. 6.7> μάλοισιν, δυσέρωτα τὸν αἰπόλον ἄνδρα καλεῦσα:
<theoc. epigr. 6.8> καὶ τύ νιν οὐ ποθόρησθα τάλαν τάλαν, ἀλλὰ κάθησαι
<theoc. epigr. 6.9> ἁδέα συρίσδων. πάλιν ἅδ' ἴδε τὰν κύνα βάλλει,
<theoc. epigr. 6.10> ἅ τοι τᾶν ὀίων ἕπεται σκοπός: ἁ δὲ βαΰσδει
<theoc. epigr. 6.11> εἰς ἅλα δερκομένα, τὰ δέ νιν καλὰ κύματα φαίνει
<theoc. epigr. 6.12> ἅσυχα καχλάζοντα ἐπ' αἰγιαλοῖο θέοισαν.
<theoc. epigr. 6.13> φράζεο μὴ τᾶς παιδὸς ἐπὶ κνάμαισιν ὀρούσῃ
<theoc. epigr. 6.14> ἐξ ἁλὸς ἐρχομένας, κατὰ δὲ χρόα καλὸν ἀμύξῃ.
<theoc. epigr. 6.15> ἁ δὲ καὶ αὐτόθε τοι διαθρύπτεται, ὡς ἀπ' ἀκάνθας
<theoc. epigr. 6.16> ταὶ καπυραὶ χαῖται, τὸ καλὸν θέρος ἁνίκα φρύγει:
<theoc. epigr. 6.17> καὶ φεύγει φιλέοντα καὶ οὐ φιλέοντα διώκει,
<theoc. epigr. 6.18> καὶ τὸν ἀπὸ γραμμᾶς κινεῖ λίθον: ἦ γὰρ ἔρωτι
<theoc. epigr. 6.19> πολλάκις ὦ Πολύφαμε τὰ μὴ καλὰ καλὰ πέφανται.
<theoc. epigr. 6.20> τῷ δ' ἐπὶ Δαμοίτας ἀνεβάλλετο καὶ τάδ' ἄειδεν.
<theoc. epigr. 6.21> εἶδον ναὶ τὸν Πᾶνα, τὸ ποίμνιον ἁνίκ' ἔβαλλε,
<theoc. epigr. 6.22> κοὔ μ' ἔλαθ', οὔ, τὸν ἐμὸν ἕνα τὸν γλυκύν, ᾧπερ ὅρημι
<theoc. epigr. 6.23> ἐς τέλος: αὐτὰρ ὁ μάντις ὁ Τήλεμος ἔχθρ' ἀγορεύων
<theoc. epigr. 6.24> ἐχθρὰ φέροι ποτὶ οἶκον, ὅπως τεκέεσσι φυλάσσοι.
<theoc. epigr. 6.25> ἀλλὰ καὶ αὐτὸς ἐγὼ κνίζων πάλιν οὐ ποθόρημι,
<theoc. epigr. 6.26> ἀλλ' ἄλλαν τινὰ φαμὶ γυναῖκ' ἔχεν: ἁ δ' ἀίοισα
<theoc. epigr. 6.27> ζαλοῖ μ' ὦ Παιὰν καὶ τάκεται, ἐκ δὲ θαλάσσας
<theoc. epigr. 6.28> οἰστρεῖ παπταίνοισα ποτ' ἄντρά τε καὶ ποτὶ ποίμνας.
<theoc. epigr. 6.29> σίξα δ' ὑλακτεῖν νιν καὶ τᾷ κυνί: καὶ γὰρ ὅκ' ἤρων
<theoc. epigr. 6.30> αὐτᾶς, ἐκνυζεῖτο ποτ' ἰσχία ῥύγχος ἔχοισα.
<theoc. epigr. 6.31> ταῦτα δ' ἴσως ἐσορεῦσα ποεῦντά με πολλάκι πεμψεῖ
<theoc. epigr. 6.32> ἄγγελον. αὐτὰρ ἐγὼ κλᾳξῶ θύρας, ἕστέ κ' ὀμόσσῃ
<theoc. epigr. 6.33> αὐτά μοι στορεσεῖν καλὰ δέμνια τᾶσδ' ἐπὶ νάσω.
<theoc. epigr. 6.34> καὶ γάρ θην οὐδ' εἶδος ἔχω κακόν, ὥς με λέγοντι.
<theoc. epigr. 6.35> ἦ γὰρ πρᾶν ἐς πόντον ἐσέβλεπον, ἦς δὲ γαλάνα,
<theoc. epigr. 6.36> καὶ καλὰ μὲν τὰ γένεια, καλὰ δέ μευ ἁ μία κώρα,
<theoc. epigr. 6.37> ὡς παρ' ἐμὶν κέκριται, κατεφαίνετο, τῶν δέ τ' ὀδόντων
<theoc. epigr. 6.38> λευκοτέραν αὐγὰν Παρίας ὑπέφαινε λίθοιο.
<theoc. epigr. 6.39> ὡς μὴ βασκανθῶ δέ, τρὶς εἰς ἐμὸν ἔπτυσα κόλπον:
<theoc. epigr. 6.40> ταῦτα γὰρ ἁ γραία με Κοτυταρὶς ἐξεδίδαξε.
<theoc. epigr. 6.41> ἃ πρᾶν ἀμάντεσσι παρ' ̔Ιπποκίωνι ποταύλει.
<theoc. epigr. 6.42> τόσς' εἰπὼν τὸν Δάφνιν ὁ Δαμοίτας ἐφίλησε,
<theoc. epigr. 6.43> χὡ μὲν τῷ σύριγγ', ὁ δὲ τῷ καλὸν αὐλὸν ἔδωκεν.
<theoc. epigr. 6.44> αὔλει Δαμοίτας, σύρισδε δὲ Δάφνις ὁ βούτας,
<theoc. epigr. 6.45> ὠρχεῦντ' ἐν μαλακᾷ ταὶ πόρτιες αὐτίκα ποίᾳ.
<theoc. epigr. 6.46> νίκη μὰν οὐδάλλος, ἀνήσσατοι δ' ἐγένοντο.
<theoc. epigr. 7.1> ͂̓Ης χρόνος ἁνίκ' ἐγώ τε καὶ Εὔκριτος ἐς τὸν ̔́Αλεντα
<theoc. epigr. 7.2> εἵρπομες ἐκ πόλιος, σὺν καὶ τρίτος ἁμὶν ̓Αμύντας:
<theoc. epigr. 7.3> τᾷ Δηοῖ γὰρ ἔτευχε θαλύσια καὶ Φρασίδαμος
<theoc. epigr. 7.4> κἀντιγένης, δύο τέκνα Λυκωπέος, εἴ τί περ ἐσθλὸν
<theoc. epigr. 7.5> χᾳῶν τῶν ἐπάνωθεν, ἀπὸ Κλυτίας τε καὶ αὐτῶ
<theoc. epigr. 7.6> Χάλκωνος, Βούριναν ὃς ἐκ ποδὸς ἄνυσε κράναν
<theoc. epigr. 7.7> εὖ ἐνερεισάμενος πέτρᾳ γόνυ: ταὶ δὲ παρ' αὐτὰν
<theoc. epigr. 7.8> αἴγειροι πτελέαι τε ἐύσκιον ἄλσος ὕφαινον,
<theoc. epigr. 7.9> χλωροῖσιν πετάλοισι κατηρεφέες κομόωσαι.
<theoc. epigr. 7.10> κοὔπω τὰν μεσάταν ὁδὸν ἄνυμες, οὐδὲ τὸ σᾶμα
<theoc. epigr. 7.11> ἁμὶν τὸ Βρασίλα κατεφαίνετο, καὶ τὸν ὁδίταν
<theoc. epigr. 7.12> ἐσθλὸν σὺν Μοίσαισι Κυδωνικὸν εὕρομες ἄνδρα,
<theoc. epigr. 7.13> οὔνομα μὲν Λυκίδαν, ἦς δ' αἰπόλος, οὐδέ κέ τίς νιν
<theoc. epigr. 7.14> ἠγνοίησεν ἰδών, ἐπεὶ αἰπόλῳ ἔξοχ' ἐῴκει.
<theoc. epigr. 7.15> ἐκ μὲν γὰρ λασίοιο δασύτριχος εἶχε τράγοιο
<theoc. epigr. 7.16> κνακὸν δέρμ' ὤμοισι νέας ταμίσοιο ποτόσδον,
<theoc. epigr. 7.17> ἀμφὶ δέ οἱ στήθεσσι γέρων ἐσφίγγετο πέπλος
<theoc. epigr. 7.18> ζωστῆρι πλακερῷ, ῥοικὰν δ' ἔχεν ἀγριελαίω
<theoc. epigr. 7.19> δεξιτερᾷ κορύναν. καί μ' ἀτρέμας εἶπε σεσαρὼς
<theoc. epigr. 7.20> ὄμματι μειδιόωντι, γέλως δέ οἱ εἴχετο χείλευς:
<theoc. epigr. 7.21> “Σιμιχίδα, πᾷ δὴ τὸ μεσαμέριον πόδας ἕλκεις,
<theoc. epigr. 7.22> ἁνίκα δὴ καὶ σαῦρος ἐν αἱμασιαῖσι καθεύδει,
<theoc. epigr. 7.23> οὐδ' ἐπιτυμβίδιαι κορυδαλλίδες ἠλαίνοντι;
<theoc. epigr. 7.24> ἦ μετὰ δαῖτα κλητὸς ἐπείγεαι; ἤ τινος ἀστῶν
<theoc. epigr. 7.25> λανὸν ἔπι θρώσκεις; ὥς τοι ποσὶ νισσομένοιο
<theoc. epigr. 7.26> πᾶσα λίθος πταίοισα ποτ' ἀρβυλίδεσσιν ἀείδει.”
<theoc. epigr. 7.27> τὸν δ' ἐγὼ ἀμείφθην: “Λυκίδα φίλε, φαντί τυ πάντες
<theoc. epigr. 7.28> συριγκτὰν ἔμεναι μέγ' ὑπείροχον ἔν τε νομεῦσιν
<theoc. epigr. 7.29> ἔν τ' ἀμητήρεσσι. τὸ δὴ μάλα θυμὸν ἰαίνει
<theoc. epigr. 7.30> ἁμέτερον: καί τοι κατ' ἐμὸν νόον ἰσοφαρίζειν
<theoc. epigr. 7.31> ἔλπομαι. ἁ δ' ὁδὸς ἅδε θαλυσιάς: ἦ γὰρ ἑταῖροι
<theoc. epigr. 7.32> ἀνέρες εὐπέπλῳ Δαμάτερι δαῖτα τελεῦντι
<theoc. epigr. 7.33> ὄλβω ἀπαρχόμενοι: μάλα γάρ σφισι πίονι μέτρῳ
<theoc. epigr. 7.34> ἁ δαίμων εὔκριθον ἀνεπλήρωσεν ἀλωάν.
<theoc. epigr. 7.35> ἀλλ' ἄγε δή--ξυνὰ γὰρ ὁδός, ξυνὰ δὲ καὶ ἀώς--
<theoc. epigr. 7.36> βουκολιασδώμεσθα: τάχ' ὥτερος ἄλλον ὀνασεῖ.
<theoc. epigr. 7.37> καὶ γὰρ ἐγὼ Μοισᾶν καπυρὸν στόμα, κἠμὲ λέγοντι
<theoc. epigr. 7.38> πάντες ἀοιδὸν ἄριστον: ἐγὼ δέ τις οὐ ταχυπειθής,
<theoc. epigr. 7.39> οὐ Δᾶν: οὐ γάρ πω κατ' ἐμὸν νόον οὔτε τὸν ἐσθλὸν
<theoc. epigr. 7.40> Σικελίδαν νίκημι τὸν ἐκ Σάμω οὔτε Φιλητᾶν
<theoc. epigr. 7.41> ἀείδων, βάτραχος δὲ ποτ' ἀκρίδας ὥς τις ἐρίσδω.”
<theoc. epigr. 7.42> ὣς ἐφάμαν ἐπίταδες: ὁ δ' αἰπόλος ἁδὺ γελάσσας,
<theoc. epigr. 7.43> “τάν τοι" ἔφα "κορύναν δωρύττομαι, οὕνεκεν ἐσσὶ
<theoc. epigr. 7.44> πᾶν ἐπ' ἀλαθείᾳ πεπλασμένον ἐκ Διὸς ἔρνος.
<theoc. epigr. 7.45> ὥς μοι καὶ τέκτων μέγ' ἀπέχθεται, ὅστις ἐρευνῇ
<theoc. epigr. 7.46> ἶσον ὄρευς κορυφᾷ τελέσαι δόμον εὐρυμέδοντος,
<theoc. epigr. 7.47> καὶ Μοισᾶν ὄρνιχες, ὅσοι ποτὶ Χῖον ἀοιδὸν
<theoc. epigr. 7.48> ἀντία κοκκύζοντες ἐτώσια μοχθίζοντι.
<theoc. epigr. 7.49> ἀλλ' ἄγε βουκολικᾶς ταχέως ἀρχώμεθ' ἀοιδᾶς,
<theoc. epigr. 7.50> Σιμιχίδα: κἠγὼ μέν--ὅρη φίλος, εἴ τοι ἀρέσκει
<theoc. epigr. 7.51> τοῦθ' ὅ τι πρᾶν ἐν ὄρει τὸ μελύδριον ἐξεπόνασα.”
<theoc. epigr. 7.52> ̓́Εσσεται ̓Αγεάνακτι καλὸς πλόος ἐς Μυτιλήναν,
<theoc. epigr. 7.53> χὥταν ἐφ' ἑσπερίοις ἐρίφοις νότος ὑγρὰ διώκῃ
<theoc. epigr. 7.54> κύματα, χὡρίων ὅτ' ἐπ' ὠκεανῷ πόδας ἴσχῃ,
<theoc. epigr. 7.55> αἴκεν τὸν Λυκίδαν ὀπτεύμενον ἐξ ̓Αφροδίτας
<theoc. epigr. 7.56> ῥύσηται: θερμὸς γὰρ ἔρως αὐτῶ με καταίθει.
<theoc. epigr. 7.57> χἁλκυόνες στορεσεῦντι τὰ κύματα τάν τε θάλασσαν
<theoc. epigr. 7.58> τόν τε νότον τόν τ' εὖρον, ὃς ἔσχατα φυκία κινεῖ:
<theoc. epigr. 7.59> ἁλκυόνες, γλαυκαῖς Νηρηίσι ταί τε μάλιστα
<theoc. epigr. 7.60> ὀρνίχων ἐφίλαθεν, ὅσαις τέ περ ἐξ ἁλὸς ἄγρα.
<theoc. epigr. 7.61> ̓Αγεάνακτι πλόον διζημένῳ ἐς Μυτιλήναν
<theoc. epigr. 7.62> ὥρια πάντα γένοιτο, καὶ εὔπλοξν ὅρμον ἵκοιτο.
<theoc. epigr. 7.63> κἠγὼ τῆνο κατ' ἆμαρ ἀνήτινον ἢ ῥοδόεντα
<theoc. epigr. 7.64> ἢ καὶ λευκοΐων στέφανον περὶ κρατὶ φυλάσσων
<theoc. epigr. 7.65> τὸν Πτελεατικὸν οἶνον ἀπὸ κρατῆρος ἀφυξῶ
<theoc. epigr. 7.66> πὰρ πυρὶ κεκλιμένος, κύαμον δέ τις ἐν πυρὶ φρυξεῖ.
<theoc. epigr. 7.67> χἁ στιβὰς ἐσσεῖται πεπυκασμένα ἕστ' ἐπὶ πᾶχυν
<theoc. epigr. 7.68> κνύζᾳ τ' ἀσφοδέλῳ τε πολυγνάμπτῳ τε σελίνῳ.
<theoc. epigr. 7.69> καὶ πίομαι μαλακῶς μεμνημένος ̓Αγεάνακτος
<theoc. epigr. 7.70> αὐταῖσιν κυλίκεσσι καὶ ἐς τρύγα χεῖλος ἐρείδων.
<theoc. epigr. 7.71> αὐλησεῦντι δέ μοι δύο ποιμένες, εἷς μὲν ̓Αχαρνεύς,
<theoc. epigr. 7.72> εἷς δὲ Λυκωπίτας: ὁ δὲ Τίτυρος ἐγγύθεν ᾀσεῖ,
<theoc. epigr. 7.73> ὥς ποκα τᾶς Ξενέας ἠράσσατο Δάφνις ὁ βούτας,
<theoc. epigr. 7.74> χὡς ὄρος ἀμφ' ἐπονεῖτο, καὶ ὡς δρύες αὐτὸν ἐθρήνευν,
<theoc. epigr. 7.75> ̔Ιμέρα αἵτε φύοντι παρ' ὄχθῃσιν ποταμοῖο,
<theoc. epigr. 7.76> εὖτε χιὼν ὥς τις κατετάκετο μακρὸν ὑφ' Αἷμον
<theoc. epigr. 7.77> ἢ ̓́Αθω ἢ ̔Ροδόπαν ἢ Καύκασον ἐσχατόωντα.
<theoc. epigr. 7.78> ᾀσεῖ δ' ὥς ποκ' ἔδεκτο τὸν αἰπόλον εὐρέα λάρναξ
<theoc. epigr. 7.79> ζωὸν ἐόντα κακαῖσιν ἀτασθαλίαισιν ἄνακτος,
<theoc. epigr. 7.80> ὥς τέ νιν αἱ σιμαὶ λειμωνόθε φέρβον ἰοῖσαι
<theoc. epigr. 7.81> κέδρον ἐς ἁδεῖαν μαλακοῖς ἄνθεσσι μέλισσαι,
<theoc. epigr. 7.82> οὕνεκά οἱ γλυκὺ Μοῖσα κατὰ στόματος χέε νέκταρ.
<theoc. epigr. 7.83> ὦ μακαριστὲ Κομάτα, τύ θην τάδε τερπνὰ πεπόνθεις,
<theoc. epigr. 7.84> καὶ τὺ κατεκλᾴσθης ἐς λάρνακα, καὶ τὺ μελισσᾶν
<theoc. epigr. 7.85> κηρία φερβόμενος ἔτος ὥριον ἐξεπόνασας.
<theoc. epigr. 7.86> αἴθ' ἐπ' ἐμεῦ ζωοῖς ἐναρίθμιος ὤφελες εἶμεν,
<theoc. epigr. 7.87> ὥς τοι ἐγὼν ἐνόμευον ἀν' ὤρεα τὰς καλὰς αἶγας
<theoc. epigr. 7.88> φωνᾶς εἰσαΐων, τὺ δ' ὑπὸ δρυσὶν ἢ ὑπὸ πεύκαις
<theoc. epigr. 7.89> ἁδὺ μελισδόμενος κατεκέκλισο θεῖε Κομάτα.
<theoc. epigr. 7.90> χὡ μὲν τόσς' εἰπὼν ἀπεπαύσατο: τὸν δὲ μετ' αὖθις
<theoc. epigr. 7.91> κἠγὼ τοῖ' ἐφάμαν: “Λυκίδα φίλε, πολλὰ μὲν ἄλλα
<theoc. epigr. 7.92> νύμφαι κἠμὲ δίδαξαν ἀν' ὤρεα βουκολέοντα
<theoc. epigr. 7.93> ἐσθλά, τά που καὶ Ζηνὸς ἐπὶ θρόνον ἄγαγε φάμα:
<theoc. epigr. 7.94> ἀλλὰ τόγ' ἐκ πάντων μέγ' ὑπείροχον, ᾧ τυ γεραίρειν
<theoc. epigr. 7.95> ἀρξεῦμ': ἀλλ' ὑπάκουσον, ἐπεὶ φίλος ἔπλεο Μοίσαις.”
<theoc. epigr. 7.96> Σιμιχίδᾳ μὲν ̓́Ερωτες ἐπέπταρον: ἦ γὰρ ὁ δειλὸς
<theoc. epigr. 7.97> τόσσον ἐρᾷ Μυρτοῦς, ὅσον εἴαρος αἶγες ἐρᾶντι.
<theoc. epigr. 7.98> ὥρατος δ' ὁ τὰ πάντα φιλαίτατος ἀνέρι τήνῳ
<theoc. epigr. 7.99> παιδὸς ὑπὸ σπλάγχνοισιν ἔχει πόθον. οἶδεν ̓́Αριστις,
<theoc. epigr. 7.100> ἐσθλὸς ἀνήρ, μέγ' ἄριστος, ὃν οὐδέ κεν αὐτὸς ἀείδειν
<theoc. epigr. 7.101> Φοῖβος σὺν φόρμιγγι παρὰ τριπόδεσσι μεγαίροι,
<theoc. epigr. 7.102> ὡς ἐκ παιδὸς ̓́Αρατος ὑπ' ὀστέον αἴθετ' ἔρωτι.
<theoc. epigr. 7.103> τόν μοι Πάν, ̔Ομόλας ἐρατὸν πέδον ὅστε λέλογχας,
<theoc. epigr. 7.104> ἄκλητον κείνοιο φίλας ἐς χεῖρας ἐρείσαις,
<theoc. epigr. 7.105> εἴτ' ἐστ' ἆρα Φιλῖνος ὁ μαλθακὸς εἴτέ τις ἄλλος.
<theoc. epigr. 7.106> κἢν μὲν ταῦτ' ἔρδῃς ὦ Πὰν φίλε, μή τί τυ παῖδες
<theoc. epigr. 7.107> ̓Αρκαδικοὶ σκίλλαισιν ὑπὸ πλευράς τε καὶ ὤμους
<theoc. epigr. 7.108> τανίκα μαστίσδοιεν, ὅτε κρέα τυτθὰ παρείη:
<theoc. epigr. 7.109> εἰ δ' ἄλλως νεύσαις, κατὰ μὲν χρόα πάντ' ὀνύχεσσι
<theoc. epigr. 7.110> δακνόμενος κνάσαιο καὶ ἐν κνίδαισι καθεύδοις,
<theoc. epigr. 7.111> εἴης δ' ̓Ηδωνῶν μὲν ἐν ὤρεσι χείματι μέσσῳ
<theoc. epigr. 7.112> ̔́Εβρον πὰρ ποταμὸν τετραμμένος ἐγγύθεν ἄρκτω,
<theoc. epigr. 7.113> ἐν δὲ θέρει πυμάτοισι παρ' Αἰθιόπεσσι νομεύοις
<theoc. epigr. 7.114> πέτρᾳ ὕπο Βλεμύων, ὅθεν οὐκέτι Νεῖλος ὁρατός.
<theoc. epigr. 7.115> ὔμμες δ' ̔Υετίδος καὶ Βυβλίδος ἁδὺ λιπόντες
<theoc. epigr. 7.116> νᾶμα καὶ Οἰκεῦντα, ξανθᾶς ἕδος αἰπὺ Διώνας,
<theoc. epigr. 7.117> ὦ μάλοισιν ̓́Ερωτες ἐρευθομένοισιν ὁμοῖοι,
<theoc. epigr. 7.118> βάλλετέ μοι τόξοισι τὸν ἱμερόεντα Φιλῖνον,
<theoc. epigr. 7.119> βάλλετ', ἐπεὶ τὸν ξεῖνον ὁ δύσμορος οὐκ ἐλεεῖ μευ.
<theoc. epigr. 7.120> καὶ δὴ μὰν ἀπίοιο πεπαίτερος, αἱ δὲ γυναῖκες
<theoc. epigr. 7.121> “αἰαῖ" φαντὶ "Φιλῖνε, τό τοι καλὸν ἄνθος ἀπορρεῖ.”
<theoc. epigr. 7.122> μηκέτι τοι φρουρέωμες ἐπὶ προθύροισιν ̓́Αρατε,
<theoc. epigr. 7.123> μηδὲ πόδας τρίβωμες: ὁ δ' ὄρθριος ἄλλον ἀλέκτωρ
<theoc. epigr. 7.124> κοκκύζων νάρκαισιν ἀνιαραῖσι διδοίη,
<theoc. epigr. 7.125> εἷς δ' ἀπὸ τᾶσδε φέριστε Μόλων ἄγχοιτο παλαίστρας,
<theoc. epigr. 7.126> ἄμμιν δ' ἁσυχία τε μέλοι γραία τε παρείη,
<theoc. epigr. 7.127> ἅτις ἐπιφθύζοισα τὰ μὴ καλὰ νόσφιν ἐρύκοι.
<theoc. epigr. 7.128> τόσς' ἐφάμαν: ὁ δέ μοι τὸ λαγωβόλον, ἁδὺ γελάσσας
<theoc. epigr. 7.129> ὡς πάρος, ἐκ Μοισᾶν ξεινήιον ὤπασεν εἶμεν.
<theoc. epigr. 7.130> χὡ μὲν ἀποκλίνας ἐπ' ἀριστερὰ τὰν ἐπὶ Πύξας
<theoc. epigr. 7.131> εἷρφ' ὁδόν, αὐτὰρ ἐγώ τε καὶ Εὔκριτος ἐς Φρασιδάυω
<theoc. epigr. 7.132> στραφθέντες χὡ καλὸς ̓Αμύντιχος ἔν τε βαθείαις
<theoc. epigr. 7.133> ἁδείας σχοίνοιο χαμευνίσιν ἐκλίνθημες
<theoc. epigr. 7.134> ἔν τε νεοτμάτοισι γεγαθότες οἰναρέοισι.
<theoc. epigr. 7.135> πολλαὶ δ' ἁμὶν ὕπερθε κατὰ κρατὸς δονέοντο
<theoc. epigr. 7.136> αἴγειροι πτελέαι τε: τὸ δ' ἐγγύθεν ἱερὸν ὕδωρ
<theoc. epigr. 7.137> Νυμφᾶν ἐξ ἄντροιο κατειβόμενον κελάρυζε.
<theoc. epigr. 7.138> τοὶ δὲ ποτὶ σκιαραῖς ὀροδαμνίσιν αἰθαλίωνες
<theoc. epigr. 7.139> τέττιγες λαλαγεῦντες ἔχον πόνον: ἁ δ' ὀλολυγὼν
<theoc. epigr. 7.140> τηλόθεν ἐν πυκιναῖσι βάτων τρύζεσκεν ἀκάνθαις.
<theoc. epigr. 7.141> ἄειδον κόρυδοι καὶ ἀκανθίδες, ἔστενε τρυγών,
<theoc. epigr. 7.142> πωτῶντο ξουθαὶ περὶ πίδακας ἀμφὶ μέλισσαι.
<theoc. epigr. 7.143> πάντ' ὦσδεν θέρεος μάλα πίονος, ὦσδε δ' ὀπώρας.
<theoc. epigr. 7.144> ὄχναι μὲν πὰρ ποσσί, παρὰ πλευραῖσι δὲ μᾶλα
<theoc. epigr. 7.145> δαψιλέως ἁμῖν ἐκυλίνδετο: τοὶ δ' ἐκέχυντο
<theoc. epigr. 7.146> ὄρπακες βραβίλοισι καταβρίθοντες ἔραζε:
<theoc. epigr. 7.147> τετράενες δὲ πίθων ἀπελύετο κρατὸς ἄλειφαρ.
<theoc. epigr. 7.148> νύμφαι Κασταλίδες Παρνάσιον αἶπος ἔχοισαι,
<theoc. epigr. 7.149> ἆρά γέ πᾳ τοιόνδε Φόλω κατὰ λάινον ἄντρον
<theoc. epigr. 7.150> κρατῆρ' ̔Ηρακλῆι γέρων ἐστήσατο Χείρων;
<theoc. epigr. 7.151> ἆρά γέ πᾳ τῆνον τὸν ποιμένα τὸν ποτ' ̓Ανάπῳ,
<theoc. epigr. 7.152> τὸν κρατερὸν Πολύφαμον, ὃς ὤρεσι νᾶας ἔβαλλε,
<theoc. epigr. 7.153> τοῖον νέκταρ ἔπεισε κατ' αὐλία ποσσὶ χορεῦσαι,
<theoc. epigr. 7.154> οἷον δὴ τόκα πῶμα διεκρανάσατε Νύμφαι
<theoc. epigr. 7.155> βωμῷ πὰρ Δάματρος ἀλῳάδος; ἇς ἐπὶ σωρῷ
<theoc. epigr. 7.156> αὖθις ἐγὼ πάξαιμι μέγα πτύον, ἁ δὲ γελάσσαι
<theoc. epigr. 7.157> δράγματα καὶ μάκωνας ἐν ἀμφοτέραισιν ἔχοισα.
<theoc. epigr. 8.1> Δάφνιδι τῷ χαρίεντι συνήντετο βουκολέοντι
<theoc. epigr. 8.2> μᾶλα νέμων, ὡς φαντί, κατ' ὤρεα μακρὰ Μενάλκας.
<theoc. epigr. 8.3> ἄμφω τώγ' ἤστην πυρροτρίχω, ἄμφω ἀνάβω,
<theoc. epigr. 8.4> ἄμφω συρίσδεν δεδαημένω, ἄμφω ἀείδεν.
<theoc. epigr. 8.5> πρᾶτος δ' ὦν ποτὶ Δάφνιν ἰδὼν ἀγόρευε Μενάλκας:
<theoc. epigr. 8.6> “μυκητᾶν ἐπίουρε βοῶν Δάφνι, λῇς μοι ἀεῖσαι;
<theoc. epigr. 8.7> φαμί τυ νικασεῖν, ὅσσον θέλω αὐτὸς ἀείδων.”
<theoc. epigr. 8.8> τὸν δ' ἄρα χὡ Δάφνις τοιῷδ' ἀπαμείβετο μύθῳ:
<theoc. epigr. 8.9> “ποιμὴν εἰροπόκων ὀίων συριγκτὰ Μενάλκα,
<theoc. epigr. 8.10> οὔποτε νικασεῖς μ', οὐδ' εἴ τι πάθοις τύγ' ἀείδων.”
<theoc. epigr. 8.11> χρῄσδεις ὧν ἐσιδεῖν; χρῄσδεις καταθεῖναι ἄεθλον;
<theoc. epigr. 8.12> χρῄσδω τοῦτ' ἐσιδεῖν, χρῄσδω καταθεῖναι ἄεθλον.
<theoc. epigr. 8.13> καὶ τίνα θησεύμεσθ', ὅτις ἁμῖν ἄρκιος εἴη;
<theoc. epigr. 8.14> μόσχον ἐγὼ θησῶ: τὺ δὲ θὲς ἰσομάτορα ἀμνόν.
<theoc. epigr. 8.15> οὐ θησῶ ποκα ἀμνόν, ἐπεὶ χαλεπὸς ὁ πατήρ μευ
<theoc. epigr. 8.16> χἁ μάτηρ, τὰ δὲ μᾶλα ποθέσπερα πάντ' ἀριθμεῦντι.
<theoc. epigr. 8.17> ἀλλὰ τί μὰν θησεῖς; τί δὲ τὸ πλέον ἑξεῖ ὁ νικῶν;
<theoc. epigr. 8.18> σύριγγ' ἃν ἐπόησα καλὰν ἐγὼ ἐννεάφωνον,
<theoc. epigr. 8.19> λευκὸν κηρὸν ἔχοισαν, ἴσον κάτω, ἶσον ἄνωθεν,
<theoc. epigr. 8.20> ταύταν κατθείην, τὰ δὲ τῶ πατρὸς οὐ καταθησῶ.
<theoc. epigr. 8.21> ἦ μάν τοι κἠγὼ σύριγγ' ἔχω ἐννεάφωνον.
<theoc. epigr. 8.22> λευκὸν κηρὸν ἔχοισαν, ἴσον κάτω, ἶσον ἄνωθεν.
<theoc. epigr. 8.23> πρώαν νιν συνέπαξ': ἔτι καὶ τὸν δάκτυλον ἀλγέω
<theoc. epigr. 8.24> τοῦτον, ἐπεὶ κάλαμός με διασχισθεὶς διέτμαξεν.
<theoc. epigr. 8.25> ἀλλὰ τίς ἄμμε κρινεῖ; τίς ἐπάκοος ἔσσεται ἁμέων;
<theoc. epigr. 8.26> τῆνον πῶς ἐνταῦθα τὸν αἰπόλον ἢν καλέσωμες;
<theoc. epigr. 8.27> ᾧ ποτὶ ταῖς ἐρίφοις ὁ κύων ὁ φάλαρος ὑλακτεῖ.
<theoc. epigr. 8.28> χοἱ μὲν παῖδες ἄυσαν, ὁ δ' αἰπόλος ἦνθ' ἐπακοῦσαι.
<theoc. epigr. 8.29> χοἱ μὲν παῖδες ἄειδον, ὁ δ' αἰπόλος ἤθελε κρίνειν.
<theoc. epigr. 8.30> πρᾶτος δ' ὦν ἄειδε λαχὼν ἰυκτὰ Μενάλκας,
<theoc. epigr. 8.31> εἶτα δ' ἀμοιβαίαν ὑπελάμβανε Δάφνις ἀοιδάν.
<theoc. epigr. 8.32> βουκολικάν: οὕτω δὲ Μενάλκας ἄρξατο πρᾶτος.
<theoc. epigr. 8.33> ̓́Αγκεα καὶ ποταμοί, θεῖον γένος, αἴ τι Μενάλκας
<theoc. epigr. 8.34> πήποχ' ὁ συριγκτὰς προσφιλὲς ᾆσε μέλος,
<theoc. epigr. 8.35> βόσκοιτ' ἐκ ψυχᾶς τὰς ἀμνάδας: ἢν δέ ποκ' ἔνθῃ
<theoc. epigr. 8.36> Δάφνις ἔχων δαμάλας, μηδὲν ἔλασσον ἔχοι.
<theoc. epigr. 8.37> κρᾶναι καὶ βοτάναι, γλυκερὸν φυτόν, αἴπερ ὁμοῖον
<theoc. epigr. 8.38> μουσίσδει Δάφνις ταῖσιν ἀηδονίσι,
<theoc. epigr. 8.39> τοῦτο τὸ βουκόλιον πιαίνετε: κἤν τι Μενάλκας
<theoc. epigr. 8.40> τεῖδ' ἀγάγῃ, χαίρων ἄφθονα πάντα νέμοι.
<theoc. epigr. 8.41> ἔνθ' ὄις, ἔνθ' αἶγες διδυματόκοι, ἔνθα μέλισσαι
<theoc. epigr. 8.42> σμήνεα πληροῦσιν, καὶ δρύες ὑψίτεραι,
<theoc. epigr. 8.43> ἔνθ' ὁ καλὸς Μίλων βαίνει ποσίν: αἰ δ' ἂν ἀφέρπῃ,
<theoc. epigr. 8.44> χὡ ποιμὴν ξηρὸς τηνόθι χαἱ βοτάναι.
<theoc. epigr. 8.45> παντᾷ ἔαρ, παντᾷ δὲ νομοί, παντᾷ δὲ γάλακτος
<theoc. epigr. 8.46> οὔθατα πλήθουσιν, καὶ τὰ νέα τρέφεται,
<theoc. epigr. 8.47> ἐνθ' ἁ καλὰ παῖς ἐπινίσσεται: αἰ δ' ἂν ἀφέρπῃ,
<theoc. epigr. 8.48> χὡ τὰς βῶς βόσκὡν χαἱ βόες αὐότεραι.
<theoc. epigr. 8.49> ὦ τράγε, τᾶν λευκᾶν αἰγῶν ἄνερ, ὧ βάθος ὕλας
<theoc. epigr. 8.50> μυρίον, （ὦ σιμαὶ δεῦτ' ἐφ' ὕδωρ ἔριφοι:）
<theoc. epigr. 8.51> ἐν τήνῳ γὰρ τῆνος: ἴθ' ὦ κόλε καὶ λέγε: Μίλων,
<theoc. epigr. 8.52> ὁ Πρωτεὺς φώκας καὶ θεὸς ὢν ἔνεμε.
<theoc. epigr. 8.53> μή μοι γᾶν Πέλοπος, μή μοι χρύσεια τάλαντα
<theoc. epigr. 8.54> εἴη ἔχειν, μηδὲ πρόσθε θέειν ἀνέμων:
<theoc. epigr. 8.55> ἀλλ' ὑπὸ τᾷ πέτρᾳ τᾷδ' ᾄσομαι, ἀγκὰς ἔχων τυ,
<theoc. epigr. 8.56> σύννομα μᾶλ' ἐσορῶν, τὰν Σικελὰν ἐς ἅλα.
<theoc. epigr. 8.57> δένδρεσι μὲν χειμὼν φοβερὸν κακόν, ὕδασι δ' αὐχμός,
<theoc. epigr. 8.58> ὄρνισιν δ' ὕσπλαγξ, ἀγροτέροις δὲ λίνα,
<theoc. epigr. 8.59> ἀνδρὶ δὲ παρθενικᾶς ἁπαλᾶς πόθος. ὦ πάτερ ὦ Ζεῦ,
<theoc. epigr. 8.60> οὐ μόνος ἠράσθην: καὶ τὺ γυναικοφίλας.
<theoc. epigr. 8.61> ταῦτα μὲν ὦν δι' ἀμοιβαίων οἱ παῖδες ἄεισαν:
<theoc. epigr. 8.62> τὰν πυμάταν δ' ᾠδὰν οὑτῶς ἐξᾶρχε Μενάλκας.
<theoc. epigr. 8.63> Φεἰδευ τᾶν ἐρίφων, φείδευ λύκε τᾶν τοκάδων μευ,
<theoc. epigr. 8.64> μηδ' ἀδίκει μ', ὅτι μικκὸς ἐὼν πολλαῖσιν ὁμαρτέω.
<theoc. epigr. 8.65> ὦ Λάμπουρε κύον, οὕτω βαθὺς ὕπνος ἔχει τυ;
<theoc. epigr. 8.66> οὐ χρὴ κοιμᾶσθαι βαθέως σὺν παιδὶ νέμοντα.
<theoc. epigr. 8.67> ταὶ δ' ὄιες, μηδ' ὔμμες ὀκνεῖθ' ἁπαλᾶς κορέσασθαι
<theoc. epigr. 8.68> ποίας: οὔτι καμεῖσθ', ὅκκ' αὖ πάλιν ἅδε φύηται.
<theoc. epigr. 8.69> σίττα νέμεσθε νέμεσθε, τὰ δ' οὔθατα πλήσατε πᾶσαι,
<theoc. epigr. 8.70> ὡς τὸ μὲν ὥρνες ἔχωντι, τὸ δ' ἐς ταλάρως ἀποθῶμαι.
<theoc. epigr. 8.71> δεύτερος αὖ Δάφνις λιγυρῶς ἀνεβάλλετ' ἀείδειν:
<theoc. epigr. 8.72> κἠμὲ γὰρ ἐκ τὤντρω σύνοφρυς κόρα ἐχθὲς ἰδοῖσα
<theoc. epigr. 8.73> τὰς δαμάλας παρελᾶντα καλὸν καλὸν ἦμεν ἔφασκεν:
<theoc. epigr. 8.74> οὐ μὰν οὐδὲ λόγον ἐκρίθην ἄπο, τὤμπικρον αὐτᾷ,
<theoc. epigr. 8.75> ἀλλὰ κάτω βλέψας τὰν ἁμετέραν ὁδὸν εἷρπον.
<theoc. epigr. 8.76> ἁδεῖ' ἁ φωνὰ τᾶς πόρτιος, ἁδὺ τὸ πνεῦμα:
<theoc. epigr. 8.77> ἁδὺ δὲ χὡ μόσχος γαρύεται, ἁδὺ δὲ χἁ βῶς:
<theoc. epigr. 8.78> ἁδὺ δὲ τῶ θέρεος παρ' ὕδωρ ῥέον αἰθριοκοιτεῖν.
<theoc. epigr. 8.79> τᾷ δρυῒ ταὶ βάλανοι κόσμος, τᾷ μαλίδι μᾶλα,
<theoc. epigr. 8.80> τᾷ βοῒ δ' ἁ μόσχος, τῷ βουκόλῳ αἱ βόες αὐταί.
<theoc. epigr. 8.81> ̔̀Ως οἱ παῖδες ἄεισαν, ὁ δ' αἰπόλος ὧδ' ἀγόρευεν:
<theoc. epigr. 8.82> ἁδύ τι τὸ στόμα τευ καὶ ἐφίμερος ὦ Δάφνι φωνά.
<theoc. epigr. 8.83> κρέσσον μελπομένω τευ ἀκουέμεν ἢ μέλι λείχειν.
<theoc. epigr. 8.84> λάζεο τὰς σύριγγας: ἐνίκασας γὰρ ἀείδων.
<theoc. epigr. 8.85> αἰ δέ τι λῇς με καὶ αὐτὸν ἅμ' αἰπολέοντα διδάξαι,
<theoc. epigr. 8.86> τήναν τὰν μιτύλαν δωσῶ τὰ δίδακτρά τοι αἶγα,
<theoc. epigr. 8.87> ἅτις ὑπὲρ κεφαλᾶς αἰεὶ τὸν ἀμολγέα πληροῖ.
<theoc. epigr. 8.88> ̔Ως μὲν ὁ παῖς ἐχάρη καὶ ἀνάλατο καὶ πλατάγησε
<theoc. epigr. 8.89> νικάσας, οὑτῶς ἐπὶ ματέρι νεβρὸς ἅλοιτο.
<theoc. epigr. 8.90> ὡς δὲ κατεσμύχθη καὶ ἀνετράπετο φρένα λύπᾳ
<theoc. epigr. 8.91> ὥτερος, οὕτω καὶ νύμφα γαμεθεῖς' ἀκάχοιτο.
<theoc. epigr. 8.92> κἠκ τούτω πρᾶτος παρὰ ποιμέσι Δάφνις ἔγεντο,
<theoc. epigr. 8.93> καὶ Νύμφαν ἄκρηβος ἐὼν ἔτι Ναΐδα γᾶμεν.
<theoc. epigr. 9.1> Βουκολιάζεο Δάφνι, τὺ δ' ᾠδᾶς ἄρχεο πρᾶτος,
<theoc. epigr. 9.2> ᾠδᾶς ἄρχεο Δάφνι, συναψάσθω δὲ Μενάλκας,
<theoc. epigr. 9.3> μόσχως βουσὶν ὑφέντες, ὑπὸ στείραισι δὲ ταύρως.
<theoc. epigr. 9.4> χοἱ μὲν ἁμᾷ βόσκοιντο καὶ ἐν φύλλοισι πλανῷντο
<theoc. epigr. 9.5> μηδὲν ἀτιμαγελεῦντες: ἐμὶν δὲ τὺ βουκολιάζευ
<theoc. epigr. 9.6> ἐκτόθεν, ἄλλωθεν δὲ ποτικρίνοιτο Μενάλκας.
<theoc. epigr. 9.7> ̔Αδὺ μὲν ἁ μόσχος γαρύεται, ἁδὺ δὲ χἁ βοῦς,
<theoc. epigr. 9.8> ἁδὺ δὲ χἁ σῦριγξ χὡ βουκόλος, ἁδὺ δὲ κἠγών.
<theoc. epigr. 9.9> ἔστι δέ μοι παρ' ὕδωρ ψυχρὸν στιβάς, ἐν δὲ νένασται
<theoc. epigr. 9.10> λευκᾶν ἐκ δαμαλᾶν καλὰ δέρματα, τάς μοι ἁπάσας
<theoc. epigr. 9.11> λὶψ κόμαρον τρωγοίσας ἀπὸ σκοπιᾶς ἐτίναξε.
<theoc. epigr. 9.12> τῶ δὲ θέρευς φρύγοντος ἐγὼ τόσσον μελεδαίνω,
<theoc. epigr. 9.13> ὅσσον ἐρῶντε πατρὸς μύθων καὶ ματρὸς ἀκούειν.
<theoc. epigr. 9.14> οὑτῶς Δάφνις ἄεισεν ἐμίν, οὑτῶς δὲ Μενάλκας.
<theoc. epigr. 9.15> Αἴτνα μᾶτερ ἐμά, κἠγὼ καλὸν ἄντρον ἐνοικέω
<theoc. epigr. 9.16> κοίλαις ἐν πέτραισιν: ἔχω δέ τοι ὅσς' ἐν ὀνείρῳ
<theoc. epigr. 9.17> φαίνονται, πολλὰς μὲν ὄις, πολλὰς δὲ χιμαίρας,
<theoc. epigr. 9.18> ὧν μοι πρὸς κεφαλᾷ καὶ πρὸς ποσὶ κώεα κεῖται.
<theoc. epigr. 9.19> ἐν πυρὶ δὲ δρυίνῳ χόρια ζεῖ, ἐν πυρὶ δ' αὖαι
<theoc. epigr. 9.20> φαγοὶ χειμαίνοντος: ἔχω δέ τοι οὐδ' ὅσον ὤραν
<theoc. epigr. 9.21> χείματος ἢ νωδὸς καρύων ἀμύλοιο παρόντος.
<theoc. epigr. 9.22> τοῖς μὲν ἐπεπλατάγησα καὶ αὐτίκα δῶρον ἔδωκα,
<theoc. epigr. 9.23> Δάφνιδι μὲν κορύναν, τάν μοι πατρὸς ἔτρεφεν ἀγρός,
<theoc. epigr. 9.24> αὐτοφυῆ, τὰν οὐδ' ἂν ἴσως μωμάσατο τέκτων,
<theoc. epigr. 9.25> τήνῳ δὲ στρόμβω καλὸν ὄστρακον, ὧ κρέας αὐτὸς
<theoc. epigr. 9.26> σιτήθην πέτραισιν ἐν ̓Ικαρίαισι δοκεύσας,
<theoc. epigr. 9.27> πέντε ταμὼν πέντ' οὖσιν: ὁ δ' ἐγκαναχήσατο κόχλῳ.
<theoc. epigr. 9.28> Βουκολικαὶ Μοῖσαι μάλα χαίρετε, φαίνετε δ' ᾠδάς,
<theoc. epigr. 9.29> τάς ποκ' ἐγὼ τήνοισι παρὼν ἄεισα νομεῦσι,
<theoc. epigr. 9.30> μηκέτ' ἐπὶ γλώσσας ἄκρας ὀλοφυγγόνα φύσω.
<theoc. epigr. 9.31> τέττιξ μὲν τέττιγι φίλος, μύρμακι δὲ μύρμαξ,
<theoc. epigr. 9.32> ἴρηκες δ' ἴρηξιν, ἐμὶν δέ τε μοῖσα καὶ ᾠδά.
<theoc. epigr. 9.33> τᾶς μοι πᾶς εἴη πλεῖος δόμος. οὔτε γὰρ ὕπνος
<theoc. epigr. 9.34> οὔτ' ἔαρ ἐξαπίνας γλυκερώτερον, οὔτε μελίσσαις
<theoc. epigr. 9.35> ἄνθεα: τόσσον ἐμὶν Μοῖσαι φίλαι. οὓς μὲν ὁρεῦντι
<theoc. epigr. 9.36> γαθεῦσαι, τοὺς δ' οὔτι ποτῷ δαλήσατο Κίρκη.
<theoc. epigr. 10.1> ̓Εργατίνα βουκαῖε, τί νῦν ᾦζυρὲ πεπόνθεις;
<theoc. epigr. 10.2> οὔθ' ἑὸν ὄγμον ἄγειν ὀρθὸν δύνᾳ, ὡς τὸ πρὶν ἆγες,
<theoc. epigr. 10.3> οὔθ' ἅμα λᾳοτομεῖς τῷ πλατίον, ἀλλ' ἀπολείπῃ
<theoc. epigr. 10.4> ὥσπερ ὄις ποίμνας, ἇς τὸν πόδα κάκτος ἔτυψε.
<theoc. epigr. 10.5> ποῖός τις δείλαν τυ καὶ ἐκ μέσω ἄματος ἐσσῇ,
<theoc. epigr. 10.6> ὃς νῦν ἀρχόμενος τᾶς αὔλακος οὐκ ἀποτρώγεις;
<theoc. epigr. 10.7> Μίλων ὀψαμάτα, πέτρας ἀπόκομμ' ἀτεράμνω,
<theoc. epigr. 10.8> οὐδαμά τοι συνέβα ποθέσαι τινὰ τῶν ἀπεόντων;
<theoc. epigr. 10.9> οὐδαμά. τίς δὲ πόθος τῶν ἔκτοθεν ἐργάτᾳ ἀνδρί;
<theoc. epigr. 10.10> οὐδαμά νυν συνέβα τοι ἀγρυπνῆσαι δι' ἔρωτα;
<theoc. epigr. 10.11> μηδέ γε συμβαίη: χαλεπὸν χορίω κύνα γεῦσαι.
<theoc. epigr. 10.12> ἀλλ' ἐγὼ ὦ Μίλων ἔραμαι σχεδὸν ἑνδεκαταῖος.
<theoc. epigr. 10.13> ἐκ πίθω ἀντλεῖς δῆλον: ἐγὼ δ' ἔχω οὐδ' ἅλις ὄξος.
<theoc. epigr. 10.14> τοιγάρτοι πρὸ θυρᾶν μοι ἀπὸ σπόρω ἄσκαλα πάντα.
<theoc. epigr. 10.15> τίς δέ τυ τᾶν παίδων λυμαίνεται;
<theoc. epigr. 10.16> ἁ Πολυβώτα,
<theoc. epigr. 10.17> ἃ πρᾶν ἀμάντεσσι παρ' ̔Ιπποκίωνι ποταύλει.
<theoc. epigr. 10.18> εὗρε θεὸς τὸν ἀλιτρόν: ἔχεις πάλαι ὧν ἐπεθύμεις.
<theoc. epigr. 10.19> μάντίς τοι τὰν νύκτα χροϊξεῖθ' ἁ καλαμαία.
<theoc. epigr. 10.20> μωμᾶσθαί μ' ἄρχῃ τύ: τυφλὸς δ' οὐκ αὐτὸς ὁ Πλοῦτος,
<theoc. epigr. 10.20> ἀλλὰ καὶ ὡφρόντιστος ̓́Ερως. μὴ δὴ μέγα μυθεῦ.
<theoc. epigr. 10.21> οὐ μέγα μυθεῦμαι: τὺ μόνον κατάβαλλε τὸ λᾷον,
<theoc. epigr. 10.22> καί τι κόρας φιλικὸν μέλος ἀμβάλευ. ἅδιον οὑτῶς
<theoc. epigr. 10.23> ἐργαξῇ: καὶ μὰν πρότερόν ποκα μουσικὸς ἦσθα.
<theoc. epigr. 10.24> Μοῖσαι Πιερίδες, συναείσατε τὰν ῥαδινάν μοι
<theoc. epigr. 10.25> παῖδ': ὧν γάρ χ' ἅψησθε θεαί, καλὰ πάντα ποεῖτε.
<theoc. epigr. 10.26> Βομβύκα χαρίεσσα, Σύραν καλέοντί τυ πάντες,
<theoc. epigr. 10.27> ἰσχνὰν ἁλιόκαυστον, ἐγὼ δὲ μόνος μελίχλωρον.
<theoc. epigr. 10.28> καὶ τὸ ἴον μέλαν ἐστὶ καὶ ἁ γραπτὰ ὑάκινθος,
<theoc. epigr. 10.29> ἀλλ' ἔμπας ἐν τοῖς στεφάνοις τὰ πρᾶτα λέγονται.
<theoc. epigr. 10.30> ἁ αἲξ τὰν κύτισον, ὁ λύκος τὰν αἶγα διώκει,
<theoc. epigr. 10.31> ἁ γέρανος τὤροτρον, ἐγὼ δ' ἐπὶ τὶν μεμάνημαι.
<theoc. epigr. 10.32> αἴθέ μοι ἦς, ὅσσα Κροῖσόν ποκα φαντὶ πεπᾶσθαι,
<theoc. epigr. 10.33> χρύσεοι ἀμφότεροί κ' ἀνεκείμεθα τᾷ ̓Αφροδίτᾳ,
<theoc. epigr. 10.34> τὼς αὐλὼς μὲν ἔχοισα καὶ ἢ ῥόδον ἢ μᾶλον τύ,
<theoc. epigr. 10.35> σχῆμα δ' ἐγὼ καὶ καινὰς ἐπ' ἀμφοτέροισιν ἀμύκλας.
<theoc. epigr. 10.36> Βομβύκα χαρίεσς', οἱ μὲν πόδες ἀστράγαλοί τευς,
<theoc. epigr. 10.37> ἁ φωνὰ δὲ τρύχνος: τὸν μὰν τρόπον οὐκ ἔχω εἰπεῖν.
<theoc. epigr. 10.38> ͂̓Η καλὰς ἄμμι ποέων ἐλελήθει βοῦκος ἀοιδάς.
<theoc. epigr. 10.39> ὡς εὖ τὰν ἰδέαν τᾶς ἁρμονίας ἐμέτρησεν.
<theoc. epigr. 10.40> ὤμοι τῶ πώγωνος, ὃν ἀλιθίως ἀνέφυσα.
<theoc. epigr. 10.41> θᾶσαι δὴ καὶ ταῦτα τὰ τῶ θείω Λιτυέρσα.
<theoc. epigr. 10.42> Δάματερ πολύκαρπε πολύσταχυ, τοῦτο τὸ λᾷον
<theoc. epigr. 10.43> εὔεργόν τ' εἴη καὶ κάρπιμον ὅττι μάλιστα.
<theoc. epigr. 10.44> Σφίγγετ' ἀμαλλοδέται τὰ δράγματα, μὴ παριών τις
<theoc. epigr. 10.45> εἴποι: “σύκινοι ἄνδρες, ἀπώλετο χοὗτος ὁ μισθός.”
<theoc. epigr. 10.46> ̓Ες βορέην ἄνεμον τᾶς κόρθυος ἁ τομὰ ὔμμιν
<theoc. epigr. 10.47> ἢ ζέφυρον βλεπέτω: πιαίνεται ὁ στάχυς οὑτῶς.
<theoc. epigr. 10.48> σῖτον ἀλοιῶντας φεύγειν τὸ μεσαμβρινὸν ὕπνον:
<theoc. epigr. 10.49> ἐκ καλάμας ἄχυρον τελέθει τημόσδε μάλιστα.
<theoc. epigr. 10.50> ἄρχεσθαι δ' ἀμῶντας ἐγειρομένω κορυδαλλῶ,
<theoc. epigr. 10.51> καὶ λήγειν εὕδοντος, ἐλινῦσαι δὲ τὸ καῦμα.
<theoc. epigr. 10.52> εὐκτὸς ὁ τῶ βατράχω παῖδες βίος: οὐ μελεδαίνει
<theoc. epigr. 10.53> τὸν προπιεῖν ἐγχεῦντα: πάρεστι γὰρ ἄφθονον αὐτῷ.
<theoc. epigr. 10.54> κάλλιον ὦπιμελητὰ φιλάργυρε τὸν φακὸν ἕψειν:
<theoc. epigr. 10.55> μή τι τάμῃς τὰν χεῖρα καταπρίων τὸ κύμινον.
<theoc. epigr. 10.56> ταῦτα χρὴ μοχθεῦντας ἐν ἁλίῳ ἄνδρας ἀείδειν,
<theoc. epigr. 10.57> τὸν δὲ τεὸν βουκαῖε πρέπει λιμηρὸν ἔρωτα
<theoc. epigr. 10.58> μυθίσδεν τᾷ ματρὶ κατ' εὐνὰν ὀρθρευοίσᾳ.
<theoc. epigr. 11.1> οὐδὲν πὸτ τὸν ἔρωτα πεφύκει φάρμακον ἄλλο
<theoc. epigr. 11.2> Νικία οὔτ' ἔγχριστον, ἐμὶν δοκεῖ, οὔτ' ἐπίπαστον,
<theoc. epigr. 11.3> ἢ ταὶ Πιερίδες: κοῦφον δέ τι τοῦτο καὶ ἁδὺ
<theoc. epigr. 11.4> γίνετ' ἐπ' ἀνθρώποις, εὑρεῖν δ' οὐ ῥᾴδιόν ἐστι.
<theoc. epigr. 11.5> γινώσκειν δ' οἶμαί τυ καλῶς ἰατρὸν ἐόντα
<theoc. epigr. 11.6> καὶ ταῖς ἐννέα δὴ πεφιλάμενον ἔξοχα Μοίσαις.
<theoc. epigr. 11.7> οὕτω γοῦν ῥάιστα διᾶγ' ὁ Κύκλωψ ὁ παρ' ἁμῖν,
<theoc. epigr. 11.8> ὡρχαῖος Πολύφαμος, ὅκ' ἤρατο τᾶς Γαλατείας,
<theoc. epigr. 11.9> ἄρτι γενειάσδων περὶ τὸ στόμα τὼς κροτάφως τε.
<theoc. epigr. 11.10> ἤρατο δ' οὐ μάλοις οὐδὲ ῥόδῳ οὐδὲ κικίννοις,
<theoc. epigr. 11.11> ἀλλ' ὀρθαῖς μανίαις, ἁγεῖτο δὲ πάντα πάρεργα.
<theoc. epigr. 11.12> πολλάκι ταὶ ὄιες ποτὶ ταὐλίον αὐταὶ ἀπῆνθον
<theoc. epigr. 11.13> χλωρᾶς ἐκ βοτάνας: ὁ δὲ τὰν Γαλάτειαν ἀείδων
<theoc. epigr. 11.14> αὐτόθ' ἐπ' ἀιόνος κατετάκετο φυκιοέσσας
<theoc. epigr. 11.15> ἐξ ἀοῦς, ἔχθιστον ἔχων ὑποκάρδιον ἕλκος
<theoc. epigr. 11.16> Κύπριδος ἐκ μεγάλας, τό οἱ ἥπατι πᾶξε βέλεμνον.
<theoc. epigr. 11.17> ἀλλὰ τὸ φάρμακον εὗρε, καθεζόμενος δ' ἐπὶ πέτρας
<theoc. epigr. 11.18> ὑψηλᾶς ἐς πόντον ὁρῶν ἄειδε τοιαῦτα.
<theoc. epigr. 11.19> ͂̓Ω λευκὰ Γαλάτεια, τί τὸν φιλέοντ' ἀποβάλλῃ;
<theoc. epigr. 11.20> λευκοτέρα πακτᾶς ποτιδεῖν, ἁπαλωτέρα ἀρνός,
<theoc. epigr. 11.21> μόσχω γαυροτέρα, σφριγανωτέρα ὄμφακος ὠμᾶς.
<theoc. epigr. 11.22> φοιτῇς δ' αὖθ' οὑτῶς, ὅκκα γλυκὺς ὕπνος ἔχῃ με,
<theoc. epigr. 11.23> οἴχῃ δ' εὐθὺς ἰοῖς', ὅκκα γλυκὺς ὕπνος ἀνῇ με,
<theoc. epigr. 11.24> φεύγεις δ' ὥσπερ ὄις πολιὸν λύκον ἀθρήσασα.
<theoc. epigr. 11.25> ἠράσθην μὲν ἔγωγα τεοῦς κόρα, ἁνίκα πρᾶτον
<theoc. epigr. 11.26> ἦνθες ἐμᾷ σὺν ματρὶ θέλοις' ὑακίνθινα φύλλα
<theoc. epigr. 11.27> ἐξ ὄρεος δρέψασθαι, ἐγὼ δ' ὁδὸν ἁγεμόνευον.
<theoc. epigr. 11.28> παύσασθαι δ' ἐσιδών τυ καὶ ὕστερον οὐδέ τί πᾳ νῦν
<theoc. epigr. 11.29> ἐκ τήνω δύναμαι: τὶν δ' οὐ μέλει, οὐ μὰ Δί' οὐδέν.
<theoc. epigr. 11.30> γινώσκω χαρίεσσα κόρα, τίνος ὥνεκα φεύγεις:
<theoc. epigr. 11.31> ὥνεκά μοι λασία μὲν ὀφρῦς ἐπὶ παντὶ μετώπῳ
<theoc. epigr. 11.32> ἐξ ὠτὸς τέταται ποτὶ θὥτερον ὦς μία μακρά,
<theoc. epigr. 11.33> εἷς δ' ὀφθαλμὸς ἔπεστι, πλατεῖα δὲ ῥὶς ἐπὶ χείλει.
<theoc. epigr. 11.34> ἀλλ' οὗτος τοιοῦτος ἐὼν βοτὰ χίλια βόσκω,
<theoc. epigr. 11.35> κἠκ τούτων τὸ κράτιστον ἀμελγόμενος γάλα πίνω:
<theoc. epigr. 11.36> τυρὸς δ' οὐ λείπει μ' οὔτ' ἐν θέρει οὔτ' ἐν ὀπώρᾳ,
<theoc. epigr. 11.37> οὐ χειμῶνος ἄκρω: ταρσοὶ δ' ὑπεραχθέες αἰεί.
<theoc. epigr. 11.38> συρίσδεν δ' ὡς οὔτις ἐπίσταμαι ὧδε Κυκλώπων,
<theoc. epigr. 11.39> τὶν τὸ φίλον γλυκύμαλον ἁμᾷ κἠμαυτὸν ἀείδων
<theoc. epigr. 11.40> πολλάκι νυκτὸς ἀωρί. τρέφω δέ τοι ἕνδεκα νεβρὼς
<theoc. epigr. 11.41> πάσας μηνοφόρως καὶ σκύμνως τέσσαρας ἄρκτων.
<theoc. epigr. 11.42> ἀλλ' ἀφίκευσο ποθ' ἁμέ, καὶ ἑξεῖς οὐδὲν ἔλασσον,
<theoc. epigr. 11.43> τὰν γλαυκὰν δὲ θάλασσαν ἔα ποτὶ χέρσον ὀρεχθεῖν.
<theoc. epigr. 11.44> ἅδιον ἐν τὤντρῳ παρ' ἐμὶν τὰν νύκτα διαξεῖς.
<theoc. epigr. 11.45> ἐντὶ δάφναι τηνεῖ, ἐντὶ ῥαδιναὶ κυπάρισσοι,
<theoc. epigr. 11.46> ἔστι μέλας κισσός, ἔστ' ἄμπελος ἁ γλυκύκαρπος,
<theoc. epigr. 11.47> ἔστι ψυχρὸν ὕδωρ, τό μοι ἁ πολυδένδρεος Αἴτνα
<theoc. epigr. 11.48> λευκᾶς ἐκ χιόνος ποτὸν ἀμβρόσιον προΐητι.
<theoc. epigr. 11.49> τίς κα τῶνδε θάλασσαν ἔχειν καὶ κύμαθ' ἕλοιτο;
<theoc. epigr. 11.50> αἰ δέ τοι αὐτὸς ἐγὼ δοκέω λασιώτερος ἦμεν,
<theoc. epigr. 11.51> ἐντὶ δρυὸς ξύλα μοι καὶ ὑπὸ σποδῷ ἀκάματον πῦρ.
<theoc. epigr. 11.52> καιόμενος δ' ὑπὸ τεῦς καὶ τὰν ψυχὰν ἀνεχοίμαν
<theoc. epigr. 11.53> καὶ τὸν ἕν' ὀφθαλμόν, τῶ μοι γλυκερώτερον οὐδέν.
<theoc. epigr. 11.54> ὤμοι, ὅ τ' οὐκ ἔτεκέν μ' ἁ μάτηρ βραγχί' ἔχοντα,
<theoc. epigr. 11.55> ὡς κατέδυν ποτὶ τὶν καὶ τὰν χέρα τευς ἐφίλασα,
<theoc. epigr. 11.56> αἰ μὴ τὸ στόμα λῇς, ἔφερον δέ τοι ἢ κρίνα λευκὰ
<theoc. epigr. 11.57> ἢ μάκων' ἁπαλὰν ἐρυθρὰ πλαταγώνι' ἔχοισαν.
<theoc. epigr. 11.58> ἀλλὰ τὰ μὲν θέρεος, τὰ δὲ γίνεται ἐν χειμῶνι,
<theoc. epigr. 11.59> ὥστ' οὐκ ἄν τοι ταῦτα φέρειν ἅμα πάντ' ἐδυνάθην.
<theoc. epigr. 11.60> νῦν μὰν ὦ κόριον, νῦν αὐτόγα νεῖν κε μάθοιμι,
<theoc. epigr. 11.61> αἴκά τις σὺν ναῒ πλέων ξένος ὧδ' ἀφίκηται,
<theoc. epigr. 11.62> ὡς εἰδῶ, τί ποθ' ἁδὺ κατοικεῖν τὸν βυθὸν ὔμμιν.
<theoc. epigr. 11.63> ἐξένθοις Γαλάτεια καὶ ἐξενθοῖσα λάθοιο
<theoc. epigr. 11.64> ὥσπερ ἐγὼ νῦν ὧδε καθήμενος οἴκαδ' ἀπενθεῖν.
<theoc. epigr. 11.65> ποιμαίνειν δ' ἐθέλοις σὺν ἐμὶν ἅμα καὶ γάλ' ἀμέλγειν
<theoc. epigr. 11.66> καὶ τυρὸν πᾶξαι τάμισον δριμεῖαν ἐνεῖσα.
<theoc. epigr. 11.67> ἁ μάτηρ ἀδικεῖ με μόνα, καὶ μέμφομαι αὐτᾷ:
<theoc. epigr. 11.68> οὐδὲν πήποχ' ὅλως ποτὶ τὶν φίλον εἶπεν ὑπέρ μευ,
<theoc. epigr. 11.69> καὶ ταῦτ' ἆμαρ ἐπ' ἆμαρ ὁρεῦσά με λεπτὸν ἐόντα.
<theoc. epigr. 11.70> φασῶ τὰν κεφαλὰν καὶ τὼς πόδας ἀμφοτέρως μευ
<theoc. epigr. 11.71> σφύζειν, ὡς ἀνιαθῇ, ἐπεὶ κἠγὼν ἀνιῶμαι.
<theoc. epigr. 11.72> ὦ Κύκλωψ Κύκλωψ, πᾷ τὰς φρένας ἐκπεπότασαι;
<theoc. epigr. 11.73> αἴκ' ἐνθὼν θαλάρως τε πλέκοις καὶ θαλλὸν ἀμάσας
<theoc. epigr. 11.74> ταῖς ἄρνεσσι φέροις, τάχα κα πολὺ μᾶλλον ἔχοις νῶν.
<theoc. epigr. 11.75> τὰν παρεοῖσαν ἄμελγε. τί τὸν φεύγοντα διώκεις;
<theoc. epigr. 11.76> εὑρησεῖς Γαλάτειαν ἴσως καὶ καλλίον' ἄλλαν.
<theoc. epigr. 11.77> πολλαὶ συμπαίσδέν με κόραι τὰν νύκτα κέλονται,
<theoc. epigr. 11.78> κιχλίζοντι δὲ πᾶσαι, ἐπεί κ' αὐταῖς ὑπακούσω
<theoc. epigr. 11.79> δῆλον ὅ τ' ἐν τᾷ γᾷ κἠγώ τις φαίνομαι ἦμεν.
<theoc. epigr. 11.80> οὕτω τοι Πολύφαμος ἐποίμαινεν τὸν ἔρωτα
<theoc. epigr. 11.81> μουσίσδων, ῥᾷον δὲ διᾶγ' ἢ εἰ χρυσὸν ἔδωκεν.
<theoc. epigr. 12.1> ̓́Ηλυθες ὦ φίλε κοῦρε τρίτῃ σὺν νυκτὶ καὶ ἀοῖ;
<theoc. epigr. 12.2> ἤλυθες: οἱ δὲ ποθεῦντες ἐν ἤματι γηράσκουσιν.
<theoc. epigr. 12.3> ὅσσον ἔαρ χειμῶνος, ὅσον μᾶλον βραβίλοιο
<theoc. epigr. 12.4> ἅδιον, ὅσσον ὄις σφετέρας λασιωτέρα ἀρνός,
<theoc. epigr. 12.5> ὅσσον παρθενικὴ προφέρει τριγάμοιο γυναικός,
<theoc. epigr. 12.6> ὅσσον ἐλαφροτέρη μόσχου νεβρός, ὅσσον ἀηδὼν
<theoc. epigr. 12.7> συμπάντων λιγύφωνος ἀοιδοτάτη πετεηνῶν,
<theoc. epigr. 12.8> τόσσον ἔμ' εὔφρανας τὺ φανείς, σκιερὰν δ' ὑπὸ φαγὸν
<theoc. epigr. 12.9> ἀελίου φρύγοντος ὁδοιπόρος ἔδραμον ὥς τις.
<theoc. epigr. 12.10> εἴθ' ὁμαλοὶ πνεύσειαν ἐπ' ἀμφοτέροισιν ̓́Ερωτες
<theoc. epigr. 12.11> νῶιν, ἐπεσσομένοις δὲ γενοίμεθα πᾶσιν ἀοιδά.
<theoc. epigr. 12.12> θείω δή τινε τώδε μετὰ προτέροισι γενέσθην
<theoc. epigr. 12.13> φῶθ', ὁ μὲν εἴσπνηλος, φαίη χ' ὡμυκλαϊάσδων,
<theoc. epigr. 12.14> τὸν δ' ἕτερον πάλιν ὥς κεν ὁ Θεσσαλὸς εἴποι ἀίταν.
<theoc. epigr. 12.15> ἀλλήλους δ' ἐφίλησαν ἴσῳ ζυγῷ. ἦ ῥα τότ' ἦσαν
<theoc. epigr. 12.16> χρύσειοι πάλιν ἄνδρες, ὃ κἀντεφίλης' ὁ φιληθείς.
<theoc. epigr. 12.17> εἰ γὰρ τοῦτο πάτερ Κρονίδα πέλοι, εἰ γὰρ ἀγήρῳ
<theoc. epigr. 12.18> ἀθάνατοι, γενεαῖς δὲ διηκοσίαισιν ἔπειτα
<theoc. epigr. 12.19> ἀγγείλειεν ἐμοί τις ἀνέξοδον εἰς ̓Αχέροντα:
<theoc. epigr. 12.20> “ἡ σὴ νῦν φιλότης καὶ τοῦ χαρίεντος ἀίτεω
<theoc. epigr. 12.21> πᾶσι διὰ στόματος, μετὰ δ' ἠιθέοισι μάλιστα.”
<theoc. epigr. 12.22> ἀλλ' ἤτοι τούτων μὲν ὑπέρτεροι Οὐρανίωνες
<theoc. epigr. 12.23> ἔσσονθ' ὡς ἐθέλοντι. ἐγὼ δέ σε τὸν καλὸν αἰνέων
<theoc. epigr. 12.24> ψεύδεα ῥινὸς ὕπερθεν ἀραιᾶς οὐκ ἀναφύσω.
<theoc. epigr. 12.25> ἢν γὰρ καί τι δάκῃς, τὸ μὲν ἀβλαβὲς εὐθὺς ἔθηκας,
<theoc. epigr. 12.26> διπλάσιον δ' ὤνασας, ἔχων δ' ἐπίμετρον ἀπῆνθον.
<theoc. epigr. 12.27> Νισαῖοι Μεγαρῆες ἀριστεύοντες ἐρετμοῖς,
<theoc. epigr. 12.28> ὄλβιοι οἰκείοιτε, τὸν ̓Αττικὸν ὡς περίαλλα
<theoc. epigr. 12.29> ξεῖνον ἐτιμήσασθε Διοκλέα τὸν φιλόπαιδα.
<theoc. epigr. 12.30> αἰεί οἱ περὶ τύμβον ἀολλέες εἴαρι πράτῳ
<theoc. epigr. 12.31> κοῦροι ἐριδμαίνοντι φιλήματος ἄκρα φέρεσθαι.
<theoc. epigr. 12.32> ὃς δέ κε προσμάξῃ γλυκερώτερα χείλεσι χείλη,
<theoc. epigr. 12.33> βριθόμενος στεφάνοισιν ἑὰν ἐς μητέρ' ἀπῆνθεν.
<theoc. epigr. 12.34> ὄλβιος, ὅστις παισὶ φιλήματα κεῖνα διαιτᾷ.
<theoc. epigr. 12.35> ἦ που τὸν χαροπὸν Γανυμήδεα πόλλ' ἐπιβωτᾷ
<theoc. epigr. 12.36> Λυδίῃ ἶσον ἔχειν πέτρῃ στόμα, χρυσὸν ὁποίῃ
<theoc. epigr. 12.37> πεύθονται μὴ φαῦλος ἐτήτυμω ἀργυραμοιβοί.
<theoc. epigr. 13.1> οὐχ ἁμῖν τὸν ̓́Ερωτα μόνοις ἔτεχ', ὡς ἐδοκεῦμες,
<theoc. epigr. 13.2> Νικία, ᾧ τινι τοῦτο θεῶν ποκα τέκνον ἔγεντο.
<theoc. epigr. 13.3> οὐχ ἁμῖν τὰ καλὰ πράτοις καλὰ φαίνεται εἶμεν,
<theoc. epigr. 13.4> οἳ θνατοὶ πελόμεσθα, τὸ δ' αὔριον οὐκ ἐσορῶμες:
<theoc. epigr. 13.5> ἀλλὰ καὶ ὡμφιτρύωνος ὁ χαλκεοκάρδιος υἱός,
<theoc. epigr. 13.6> ὃς τὸν λῖν ὑπέμεινε τὸν ἄγριον, ἤρατο παιδός,
<theoc. epigr. 13.7> τῶ χαρίεντος ̔́Υλα, τῶ τὰν πλοκαμῖδα φορεῦντος,
<theoc. epigr. 13.8> καί νιν πάντ' ἐδίδαξε πατὴρ ὡσεὶ φίλον υἱέα,
<theoc. epigr. 13.9> ὅσσα μαθὼν ἀγαθὸς καὶ ἀοίδιμος αὐτὸς ἔγεντο:
<theoc. epigr. 13.10> χωρὶς δ' οὐδέποκ' ἦς, οὔτ' εἰ μέσον ἆμαρ ὄροιτο,
<theoc. epigr. 13.11> οὔτ' ἄρ' ὅχ' ἁ λεύκιππος ἀνατρέχοι ἐς Διὸς ̓Αώς,
<theoc. epigr. 13.12> οὐδ' ὁπόκ' ὀρτάλιχοι μινυροὶ ποτὶ κοῖτον ὁρῷεν,
<theoc. epigr. 13.13> σεισαμένας πτερὰ ματρὸς ἐπ' αἰθαλόεντι πετεύρῳ,
<theoc. epigr. 13.14> ὡς αὐτῷ κατὰ θυμὸν ὁ παῖς πεποναμένος εἴη,
<theoc. epigr. 13.15> αὐτῷ δ' εὖ ἕλκων ἐς ἀλαθινὸν ἄνδρ' ἀποβαίη.
<theoc. epigr. 13.16> ἀλλ' ὅτε τὸ χρύσειον ἔπλει μετὰ κῶας ̓Ιήσων
<theoc. epigr. 13.17> Αἰσονίδας, οἱ δ' αὐτῷ ἀριστῆες συνέποντο
<theoc. epigr. 13.18> πασᾶν ἐκ πολίων προλελεγμένοι, ὧν ὄφελός τι,
<theoc. epigr. 13.19> ἵκετο χὡ ταλαεργὸς ἀνὴρ ἐς ἀφνειὸν ̓Ιωλκόν,
<theoc. epigr. 13.20> ̓Αλκμήνης υἱὸς Μιδεάτιδος ἡρωίνης,
<theoc. epigr. 13.21> σὺν δ' αὐτῷ κατέβαινεν ̔́Υλας εὔεδρον ἐς ̓Αργώ,
<theoc. epigr. 13.22> ἅτις κυανεᾶν οὐχ ἥψατο συνδρομάδων ναῦς,
<theoc. epigr. 13.23> ἀλλὰ διεξάιξε--βαθὺν δ' εἰσέδραμε Φᾶσιν--
<theoc. epigr. 13.24> αἰετὸς ἐς μέγα λαῖτμα: ἀφ' οὗ τότε χοιράδες ἔσταν.
<theoc. epigr. 13.25> ἆμος δ' ἀντέλλοντι Πελειάδες, ἐσχατιαὶ δὲ
<theoc. epigr. 13.26> ἄρνα νέον βόσκοντι, τετραμμένου εἴαρος ἤδη,
<theoc. epigr. 13.27> τᾶμος ναυτιλίας μιμνάσκετο θεῖος ἄωτος
<theoc. epigr. 13.28> ἡρώων, κοίλαν δὲ καθιδρυνθέντες ἐς ̓Αργὼ
<theoc. epigr. 13.29> ̔Ελλάσποντον ἵκοντο νότῳ τρίτον ἆμαρ ἀέντι,
<theoc. epigr. 13.30> εἴσω δ' ὅρμον ἔθεντο Προποντίδος, ἔνθα Κιανῶν
<theoc. epigr. 13.31> αὔλακας εὐρύνοντι βόες τρίβοντες ἄροτρα.
<theoc. epigr. 13.32> ἐκβάντες δ' ἐπὶ θῖνα κατὰ ζυγὰ δαῖτα πένοντο
<theoc. epigr. 13.33> δειελινοί, πολλοὶ δὲ μίαν στορέσαντο χαμεύναν.
<theoc. epigr. 13.34> λειμὼν γάρ σφιν ἔκειτο, μέγα στιβάδεσσιν ὄνειαρ,
<theoc. epigr. 13.35> ἔνθεν βούτομον ὀξὺ βαθύν τ' ἐτάμοντο κύπειρον.
<theoc. epigr. 13.36> κᾤχεθ' ̔́Υλας ὁ ξανθὸς ὕδωρ ἐπιδόρπιον οἰσῶν
<theoc. epigr. 13.37> αὐτῷ θ' ̔Ηρακλῆι καὶ ἀστεμφεῖ Τελαμῶνι,
<theoc. epigr. 13.38> οἳ μίαν ἄμφω ἑταῖροι ἀεὶ δαίνυντο τράπεζαν,
<theoc. epigr. 13.39> χάλκεον ἄγγος ἔχων. τάχα δὲ κράναν ἐνόησεν
<theoc. epigr. 13.40> ἡμένῳ ἐν χώρῳ: περὶ δὲ θρύα πολλὰ πεφύκει,
<theoc. epigr. 13.41> κυάνεόν τε χελιδόνιον χλωρόν τ' ἀδίαντον
<theoc. epigr. 13.42> καὶ θάλλοντα σέλινα καὶ εἰλιτενὴς ἄγρωστις.
<theoc. epigr. 13.43> ὕδατι δ' ἐν μέσσῳ Νύμφαι χορὸν ἀρτίζοντο,
<theoc. epigr. 13.44> νύμφαι ἀκοίμητοι, δειναὶ θεαὶ ἀγροιώταις,
<theoc. epigr. 13.45> Εὐνείκα καὶ Μαλὶς ἔαρ θ' ὁρόωσα Νύχεια,
<theoc. epigr. 13.46> ἤτοι ὁ κοῦρος ἐπεῖχε ποτῷ πολυχανδέα κρωσσὸν
<theoc. epigr. 13.47> βάψαι ἐπειγόμενος, ταὶ δ' ἐν χερὶ πᾶσαι ἔφυσαν:
<theoc. epigr. 13.48> πασάων γὰρ ἔρως ἁπαλὰς φρένας ἐξεσόβησεν
<theoc. epigr. 13.49> ̓Αργείῳ ἐπὶ παιδί: κατήριπε δ' ἐς μέλαν ὕδωρ
<theoc. epigr. 13.50> ἀθρόος, ὡς ὅτε πυρσὸς ἀπ' οὐρανοῦ ἤριπεν ἀστὴρ
<theoc. epigr. 13.51> ἀθρόος, ἐν πόντῳ, ναύταις δέ τις εἶπεν ἑταίροις:
<theoc. epigr. 13.52> “κουφότερ' ὦ παῖδες ποιεῖσθ' ὅπλα: πνευστικὸς οὖρος.”
<theoc. epigr. 13.53> νύμφαι μὲν σφετέροις ἐπὶ γούνασι κοῦρον ἔχοισαι
<theoc. epigr. 13.54> δακρυόεντ' ἀγανοῖσι παρεψύχοντ' ἐπέεσσιν.
<theoc. epigr. 13.55> ̓Αμφιτρυωνιάδας δὲ ταρασσόμενος περὶ παιδὶ
<theoc. epigr. 13.56> ᾤχετο, μαιωτιστὶ λαβὼν εὐκαμπέα τόξα
<theoc. epigr. 13.57> καὶ ῥόπαλον, τό οἱ αἰὲν ἐχάνδανε δεξιτερὴ χείρ.
<theoc. epigr. 13.58> τρὶς μὲν ̔́Υλαν ἄυσεν, ὅσον βαρὺς ἤρυγε λαιμός:
<theoc. epigr. 13.59> τρὶς δ' ἄρ' ὁ παῖς ὑπάκουσεν, ἀραιὰ δ' ἵκετο φωνὰ
<theoc. epigr. 13.60> ἐξ ὕδατος, παρεὼν δὲ μάλα σχεδὸν εἴδετο πόρρω.
<theoc. epigr. 13.61> ὡς δ' ὁπότ' ἠυγένειος ἀπόπροθι λῖς ἐσακούσας†,
<theoc. epigr. 13.62> νεβροῦ φθεγξαμένας τις ἐν οὔρεσιν ὠμοφάγος λῖς
<theoc. epigr. 13.63> ἐξ εὐνᾶς ἔσπευσεν ἑτοιμοτάταν ἐπὶ δαῖτα:
<theoc. epigr. 13.64> ̔Ηρακλέης τοιοῦτος ἐν ἀτρίπτοισιν ἀκάνθαις
<theoc. epigr. 13.65> παῖδα ποθῶν δεδόνητο, πολὺν δ' ἐπελάμβανε χῶρον.
<theoc. epigr. 13.66> σχέτλιοι οἱ φιλέοντες: ἀλώμενος ὅσς' ἐμόγησεν
<theoc. epigr. 13.67> οὔρεα καὶ δρυμούς, τὰ δ' ̓Ιήσονος ὕστερα πάντ' ἦς.
<theoc. epigr. 13.68> ναῦς γέμεν ἄρμεν' ἔχοισα μετάρσια τῶν παρεόντων,
<theoc. epigr. 13.69> ἱστία δ' ἡμίθεοι μεσονύκτιον ἐξεκάθαιρον
<theoc. epigr. 13.70> ̔Ηρακλῆα μένοντες. ὁ δ' ᾇ πόδες ἆγον ἐχώρει
<theoc. epigr. 13.71> μαινόμενος: χαλεπὸς γὰρ ἔσω θεὸς ἧπαρ ἄμυσσεν.
<theoc. epigr. 13.72> οὕτω μὲν κάλλιστος ̔́Υλας μακάρων ἀμιθρεῖται:
<theoc. epigr. 13.73> ̔Ηρακλέην δ' ἥρωες ἐκερτόμεον λιποναύταν,
<theoc. epigr. 13.74> οὕνεκεν ἠρώησε τριακοντάζυγον ̓Αργώ,
<theoc. epigr. 13.75> πεζᾷ δ' ἐς Κόλχους τε καὶ ἄξενον ἵκετο Φᾶσιν.
<theoc. epigr. 14.1> χαίρειν πολλὰ τὸν ἄνδρα Θυώνιχον.
<theoc. epigr. 14.2> ἀλλὰ τὺ ταὐτά,
<theoc. epigr. 14.3> Αἰσχίνα.
<theoc. epigr. 14.4> ὡς χρόνιος.
<theoc. epigr. 14.5> χρόνιος; τί δέ τοι τὸ μέλημα;
<theoc. epigr. 14.6> πράσσομες οὐχ ὡς λῷστα Θυώνιχε.
<theoc. epigr. 14.7> ταῦτ' ἄρα λεπτός,
<theoc. epigr. 14.8> χὡ μύσταξ πολὺς οὗτος, ἀυσταλέοι δὲ κίκιννοι.
<theoc. epigr. 14.9> τοιοῦτος πρώαν τις ἀφίκετο Πυθαγορικτάς,
<theoc. epigr. 14.10> ὠχρὸς κἀνυπόδητος: ̓Αθηναῖος δ' ἔφατ' ἦμεν.
<theoc. epigr. 14.11> ἤρατο μὰν καὶ τῆνος, ἐμὶν δοκεῖ, ὀπτῶ ἀλεύρω.
<theoc. epigr. 14.12> παίσδεις ὦγάθ' ἔχων: ἐμὲ δ' ἁ χαρίεσσα Κυνίσκα
<theoc. epigr. 14.13> ὑβρίσδει: λασῶ δὲ μανείς ποκα, θρὶξ ἀνὰ μέσσον.
<theoc. epigr. 14.10> τοιοῦτος μὲν ἀεὶ τὺ φίλ' Αἰσχίνα, ἁσυχᾷ ὀξύς,
<theoc. epigr. 14.11> πάντ' ἐθέλων κατὰ καιρόν: ὅμως δ' εἶπον, τί τὸ καινόν.
<theoc. epigr. 14.12> ὡργεῖος κἠγὼ καὶ ὁ Θεσσαλὸς ἱπποδιώκτας
<theoc. epigr. 14.13> ͂̓Απις καὶ Κλεύνικος ἐπίνομες ὁ στρατιώτας
<theoc. epigr. 14.14> ἐν χώρῳ παρ' ἐμίν. δύο μὲν κατέκοψα νεοσσὼς
<theoc. epigr. 14.15> θηλάζοντά τε χοῖρον, ἀνῷξα δὲ βίβλινον αὐτοῖς
<theoc. epigr. 14.16> εὐώδη, τετόρων ἐτέων, σχεδὸν ὡς ἀπὸ λανῶ.
<theoc. epigr. 14.17> βολβὸς κτεὶς κοχλίας ἐξῃρέθη. ἦς πότος ἁδύς.
<theoc. epigr. 14.18> ἤδη δὲ προϊόντος, ἔδοξ' ἐπιχεῖσθαι ἄκρατον
<theoc. epigr. 14.19> ὧτινος ἤθελ' ἕκαστος: ἔδει μόνον ὧτινος εἰπεῖν.
<theoc. epigr. 14.20> ἄμμες μὲν φωνεῦντες ἐπίνομες, ὡς ἐδέδοκτο:
<theoc. epigr. 14.21> ἁ δ' οὐδὲν παρεόντος ἐμεῦ. τίν' ἔχειν με δοκεῖς νοῦν;
<theoc. epigr. 14.22> “οὐ φθεγξῇ; λύκον εἶδες:” ἔπαιξέ τις. “̔ς σοφός” εἶπε,
<theoc. epigr. 14.23> κἠφᾶπτ': εὐμαρέως κεν ἀπ' αὐτᾶς καὶ λύχνον ἇψας.
<theoc. epigr. 14.24> ἔστι Λύκος, Λύκος ἐστί, Λάβα τῶ γείτονος υἱός,
<theoc. epigr. 14.25> εὐμάκης ἁπαλός, πολλοῖς δοκέων καλὸς ἦμεν.
<theoc. epigr. 14.26> τούτω τὸν κλύμενον κατετάκετο τῆνον ἔρωτα.
<theoc. epigr. 14.27> χἁμῖν τοῦτο δι' ὠτὸς ἔγεντό ποθ' ἁσυχᾷ οὑτῶς:
<theoc. epigr. 14.28> οὐ μὰν ἐξήταξα μάταν εἰς ἄνδρα γενειῶν.
<theoc. epigr. 14.29> ἤδη δ' ὦν πόσιος τοὶ τέσσαρες ἐν βάθει ἦμες,
<theoc. epigr. 14.30> χὡ Λαρισαῖος “τὸν ἐμὸν Λύκον” ᾆδεν ἀπ' ἀρχᾶς,
<theoc. epigr. 14.31> Θεσσαλικόν τι μέλισμα, κακαὶ φρένες: ἁ δὲ Κυνίσκα
<theoc. epigr. 14.32> ἔκλαι' ἐξαπίνας θαλερώτερον ἢ παρὰ ματρὶ
<theoc. epigr. 14.33> παρθένος ἑξαέτης κόλπω ἐπιθυμήσασα.
<theoc. epigr. 14.34> τᾶμος ἐγώ, τὸν ἴσαις τὺ Θυώνιχε, πὺξ ἐπὶ κόρρας
<theoc. epigr. 14.35> ἤλασα, κἄλλαν αὖθις. ἀνειρύσσασα δὲ πέπλως
<theoc. epigr. 14.36> ἔξω ἀπῴχετο θᾶσσον. “ἐμὸν κακόν, οὔ τοι ἀρέσκω;
<theoc. epigr. 14.37> ἄλλός τοι γλυκίων ὑποκόλπιος; ἄλλον ἰοῖσα
<theoc. epigr. 14.38> θάλπε φίλον. τήνῳ τὰ σὰ δάκρυα μᾶλα ῥέοντι.”
<theoc. epigr. 14.39> μάστακα δοῖσα τέκνοισιν ὑπωροφίοισι χελιδὼν
<theoc. epigr. 14.40> ἄψορρον ταχινὰ πέτεται βίον ἄλλον ἀγείρειν:
<theoc. epigr. 14.41> ὠκυτέρα μαλακᾶς ἀπὸ δίφρακος ἔδραμε τήνα
<theoc. epigr. 14.42> ἰθὺ δι' ἀμφιθύρω καὶ δικλίδος, ᾇ πόδες ἆγον.
<theoc. epigr. 14.43> αἶνός θην λέγεταί τις: ἔβα τάχα ταῦρος ἀν' ὕλαν.
<theoc. epigr. 14.44> εἴκατι: ταὶ δ' ὀκτώ, ταὶ δ' ἐννέα, ταὶ δὲ δέκ' ἄλλαι,
<theoc. epigr. 14.45> σάμερον ἑνδεκάτα, ποτίθει δύο, καὶ δύο μῆνες,
<theoc. epigr. 14.46> ἐξ ὧ ἀπ' ἀλλάλων. οὐδ' εἰ Θρᾳκιστὶ κέκαρμαι,
<theoc. epigr. 14.47> οἶδε. Λύκος νῦν πάντα, Λύκῳ καὶ νυκτὸς ἀνῷκται.
<theoc. epigr. 14.48> ἄμμες δ' οὔτε λόγω τινὸς ἄξιοι οὔτ' ἀριθμητοί,
<theoc. epigr. 14.49> δύστηνοι Μεγαρῆες ἀτιμοτάτῃ ἐνὶ μοίρῃ.
<theoc. epigr. 14.50> κεἰ μὲν ἀποστέρξαιμι, τὰ πάντά κεν εἰς δέον ἕρποι.
<theoc. epigr. 14.51> νῦν δὲ πόθεν; μῦς, φαντὶ Θυώνιχε, γεύμεθα πίσσας.
<theoc. epigr. 14.52> χὥτι τὸ φάρμακόν ἐστιν ἀμηχανέοντος ἔρωτος,
<theoc. epigr. 14.53> οὐκ οἶδα. πλὰν Σῖμος ὁ τᾶς ̓Επιχάλκω ἐρασθεὶς
<theoc. epigr. 14.54> ἐκπλεύσας ὑγιὴς ἐπανῆλθ', ἐμὸς ἁλικιώτας.
<theoc. epigr. 14.55> πλευσοῦμαι κἠγὼ διαπόντιος, οὔτε κάκιστος
<theoc. epigr. 14.56> οὔτε πρᾶτος ἴσως, ὁμαλὸς δέ τις ὁ στρατιώτας.
<theoc. epigr. 14.57> ὤφελε μὰν χωρεῖν κατὰ νοῦν τεόν, ὧν ἐπεθύμεις
<theoc. epigr. 14.58> Αἰσχίνα. εἰ δ' οὑτῶς ἄρα τοι δοκεῖ ὥστ' ἀποδαμεῖν,
<theoc. epigr. 14.59> μισθοδότας Πτολεμαῖος ἐλευθέρῳ οἷος ἄριστος,
<theoc. epigr. 14.60> τἄλλα δ' ἀνὴρ ποῖός τις ἐλευθέρῳ οἷος ἄριστος;
<theoc. epigr. 14.61> εὐγνώμων, φιλόμουσος, ἐρωτικός, εἰς ἄκρον ἁδύς,
<theoc. epigr. 14.62> εἰδὼς τὸν φιλέοντα, τὸν οὐ φιλέοντ' ἔτι μᾶλλον,
<theoc. epigr. 14.63> πολλοῖς πολλὰ διδούς, αἰτεύμενος οὐκ ἀνανεύων
<theoc. epigr. 14.64> οἷα χρὴ βασιλῆ': αἰτεῖν δὲ δεῖ οὐκ ἐπὶ παντὶ
<theoc. epigr. 14.65> Αἰσχίνα. ὥστ' εἴ τοι κατὰ δεξιὸν ὦμον ἀρέσκει
<theoc. epigr. 14.66> λῶπος ἄκρον περονᾶσθαι, ἐπ' ἀμφοτέροις δὲ βεβακὼς
<theoc. epigr. 14.67> τολμασεῖς ἐπιόντα μένειν θρασὺν ἀσπιδιώταν,
<theoc. epigr. 14.68> ᾇ τάχος εἰς Αἴγυπτον. ἀπὸ κροτάφων πελόμεσθα
<theoc. epigr. 14.69> πάντες γηραλέοι, καὶ ἐπισχερὼ ἐς γένυν ἕρπει
<theoc. epigr. 14.70> λευκαίνων ὁ χρόνος: ποιεῖν τι δεῖ, ἇς γόνυ χλωρόν.
<theoc. epigr. 15.1> ̓́Ενδοι Πραξινόα;
<theoc. epigr. 15.2> Γοργοῖ φίλα, ὡς χρόνῳ. ἔνδοι.
<theoc. epigr. 15.3> θαῦμ' ὅτι καὶ νῦν ἦνθες. ὅρη δίφρον Εὐνόα αὐτῇ.
<theoc. epigr. 15.4> ἔμβαλε καὶ ποτίκρανον.
<theoc. epigr. 15.5> ἔχει κάλλιστα.
<theoc. epigr. 15.6> καθίζευ.
<theoc. epigr. 15.7> ὢ τᾶς ἀλεμάτω ψυχᾶς: μόλις ὔμμιν ἐσώθην
<theoc. epigr. 15.5> Πραξινόα πολλῶ μὲν ὄχλω, πολλῶν δὲ τεθρίππων.
<theoc. epigr. 15.6> παντᾷ κρηπῖδες, παντᾷ χλαμυδηφόροι ἄνδρες:
<theoc. epigr. 15.7> ἁ δ' ὁδὸς ἄτρυτος: τὺ δ' ἑκαστάτω ὅσσον ἀποικεῖς.
<theoc. epigr. 15.8> ταῦθ' ὁ πάραρος τῆνος ἐπ' ἔσχατα γᾶς ἔλαβ' ἐνθὼν
<theoc. epigr. 15.9> ἰλεόν, οὐκ οἴκησιν, ὅπως μὴ γείτονες ὦμες
<theoc. epigr. 15.10> ἀλλάλαις, ποτ' ἔριν, φθονερὸν κακόν, αἰὲν ὁμοῖος.
<theoc. epigr. 15.11> μὴ λέγε τὸν τεὸν ἄνδρα φίλα Δίκωνα τοιαῦτα,
<theoc. epigr. 15.12> τῶ μικκῶ παρεόντος: ὅρη γύναι, ὡς ποθορῇ τυ.
<theoc. epigr. 15.13> θάρσει Ζωπυρίων, γλυκερὸν τέκος: οὐ λέγει ἀπφῦν.
<theoc. epigr. 15.14> αἰσθάνεται τὸ βρέφος, ναὶ τὰν πότνιαν.
<theoc. epigr. 15.15> καλὸς ἀπφῦς.
<theoc. epigr. 15.15> ἀπφῦς μὰν τῆνος τὰ πρόαν （λέγομες δὲ πρόαν θην
<theoc. epigr. 15.16> πάντα） νίτρον καὶ φῦκος ἀπὸ σκανᾶς ἀγοράσδων
<theoc. epigr. 15.17> ἦνθε φέρων ἅλας ἄμμιν, ἀνὴρ τρισκαιδεκάπηχυς.
<theoc. epigr. 15.18> χὡμὸς ταὐτᾷ ἔχει, φθόρος ἀργυρίω, Διοκλείδας:
<theoc. epigr. 15.19> ἑπταδράχμως κυνάδας, γραιᾶν ἀποτίλματα πηρᾶν,
<theoc. epigr. 15.20> πέντε πόκως ἔλαβ' ἐχθές, ἅπαν ῥύπον, ἔργον ἐπ' ἔργῳ.
<theoc. epigr. 15.21> ἀλλ' ἴθι τὠμπέχονον καὶ τὰν περονατρίδα λάζευ.
<theoc. epigr. 15.22> βᾶμες τῶ βασιλῆος ἐς ἀφνειῶ Πτολεμαίω
<theoc. epigr. 15.23> θασόμεναι τὸν ̓́Αδωνιν: ἀκούω χρῆμα καλόν τι
<theoc. epigr. 15.24> κοσμεῖν τὰν βασίλισσαν.
<theoc. epigr. 15.25> ἐν ὀλβίω ὄλβια πάντα.
<theoc. epigr. 15.25> ὧν ἴδες, ὧν εἶπες καὶ ἰδοῖσα τὺ τῷ μὴ ἰδόντι.
<theoc. epigr. 15.26> ἕρπειν ὥρα κ' εἴη.
<theoc. epigr. 15.27> ἀεργοῖς αἰὲν ἑορτά.
<theoc. epigr. 15.28> Εὐνόα, αἶρε τὸ νῆμα καὶ ἐς μέσον αἰνόθρυπτε
<theoc. epigr. 15.29> θὲς πάλιν. αἱ γαλέαι μαλακῶς χρῄζοντι καθεύδειν:
<theoc. epigr. 15.30> κινεῦ δή, φέρε θᾶσσον ὕδωρ. ὕδατος πρότερον δεῖ.
<theoc. epigr. 15.31> ἁ δὲ σμᾶμα φέρει. δὸς ὅμως. μὴ δὴ πολὺ ἄπληστε.
<theoc. epigr. 15.31> ἔγχει ὕδωρ. δύστανε, τί μευ τὸ χιτώνιον ἄρδεις;
<theoc. epigr. 15.32> παῦε. ὁκοῖα θεοῖς ἐδόκει, τοιαῦτα νένιμμαι.
<theoc. epigr. 15.33> ἁ κλᾲξ τᾶς μεγάλας πᾷ λάρνακος; ὧδε φέρ' αὐτάν.
<theoc. epigr. 15.34> Πραξινόα, μάλα τοι τὸ καταπτυχὲς ἐμπερόναμα
<theoc. epigr. 15.35> τοῦτο πρέπει: λέγε μοι, πόσσω κατέβα τοι ἀφ' ἱστῶ;
<theoc. epigr. 15.36> μὴ μνάσῃς Γοργοῖ: πλέον ἀργυρίω καθαρῶ μνᾶν
<theoc. epigr. 15.37> ἢ δύο: τοῖς δ' ἔργοις καὶ τὰν ψυχὰν ποτέθηκα.
<theoc. epigr. 15.38> ἀλλὰ κατὰ γνώμαν ἀπέβα τοι.
<theoc. epigr. 15.39> τοῦτο κάλ' εἶπες.
<theoc. epigr. 15.40> τὠμπέχονον φέρε μοι καὶ τὰν θολίαν κατὰ κόσμον
<theoc. epigr. 15.41> ἀμφίθες. οὐκ ἀξῶ τυ τέκνον. μορμώ, δάκνει ἵππος.
<theoc. epigr. 15.41> δάκρυ', ὅσσα θέλεις, χωλὸν δ' οὐ δεῖ τυ γενέσθαι.
<theoc. epigr. 15.42> ἕρπωμες. Φρυγία, τὸν μικκὸν παῖσδε λαβοῖσα,
<theoc. epigr. 15.43> τὰν κύν' ἔσω κάλεσον, τὰν αὐλείαν ἀπόκλᾳξον.--
<theoc. epigr. 15.44> ὦ θεοί, ὅσσος ὄχλος. πῶς καὶ πόκα τοῦτο περᾶσαι
<theoc. epigr. 15.45> χρὴ τὸ κακόν; μύρμακες ἀνάριθμοι καὶ ἄμετροι.
<theoc. epigr. 15.46> πολλά τοι ὦ Πτολεμαῖε πεποίηται καλὰ ἔργα,
<theoc. epigr. 15.47> ἐξ ὧ ἐν ἀθανάτοις ὁ τεκ??ν: οὐδεὶς κακοεργὸς
<theoc. epigr. 15.48> δαλεῖται τὸν ἰόντα παρέρπων Αἰγυπτιστί,
<theoc. epigr. 15.49> οἷα πρὶν ἐξ ἀπάτας κεκροτημένοι ἄνδρες ἔπαισδον,
<theoc. epigr. 15.50> ἀλλάλοις ὁμαλοί, κακὰ παίγνια, πάντες ἐρειοί.
<theoc. epigr. 15.51> ἁδίστα Γοργοῖ, τί γενοίμεθα; τοὶ πολεμισταὶ
<theoc. epigr. 15.52> ἵπποι τῶ βασιλῆος. ἄνερ φίλε, μή με πατήσῃς.
<theoc. epigr. 15.53> ὀρθὸς ἀνέστα ὁ πυρρός: ἴδ' ὡς ἄγριος. κυνοθαρσὴς
<theoc. epigr. 15.54> Εὐνόα, οὐ φευξῇ; διαχρησεῖται τὸν ἄγοντα.
<theoc. epigr. 15.55> ὠνάθην μεγάλως, ὅτι μοι τὸ βρέφος μένει ἔνδον.
<theoc. epigr. 15.56> θάρσει Πραξινόα: καὶ δὴ γεγενήμεθ' ὄπισθεν,
<theoc. epigr. 15.57> τοὶ δ' ἔβαν ἐς χώραν.
<theoc. epigr. 15.58> καὐτὰ συναγείρομαι ἤδη.
<theoc. epigr. 15.59> ἵππον καὶ τὸν ψυχρὸν ὄφιν τὰ μάλιστα δεδοίκω
<theoc. epigr. 15.60> ἐκ παιδός. σπεύδωμες: ὄχλος πολὺς ἄμμιν ἐπιρρεῖ.
<theoc. epigr. 15.60> ἐξ αὐλᾶς ὦ μᾶτερ;
<theoc. epigr. 15.61> ἐγὼν ὦ τέκνα.
<theoc. epigr. 15.62> παρενθεῖν
<theoc. epigr. 15.63> εὐμαρές;
<theoc. epigr. 15.64> ἐς Τροίαν πειρώμενοι ἦνθον ̓Αχαιοί,
<theoc. epigr. 15.65> καλλίστα παίδων: πείρᾳ θην πάντα τελεῖται.
<theoc. epigr. 15.66> χρησμὼς ἁ πρεσβῦτις ἀπῴχετο θεσπίξασα.
<theoc. epigr. 15.67> πάντα γυναῖκες ἴσαντι, καὶ ὡς Ζεὺς ἠγάγεθ' ̔́Ηρην.
<theoc. epigr. 15.65> θᾶσαι Πραξινόα, περὶ τὰς θύρας ὅσσος ὅμιλος.
<theoc. epigr. 15.66> θεσπέσιος. Γοργοῖ, δὸς τὰν χέρα μοι: λάβε καὶ τὺ
<theoc. epigr. 15.67> Εὐνόα Εὐτυχίδος: πότεχ' αὐτᾷ, μή τι πλαναθῇς.
<theoc. epigr. 15.68> πᾶσαι ἅμ' εἰσένθωμες: ἀπρὶξ ἔχευ Εὐνόα ἁμῶν.
<theoc. epigr. 15.69> οἴμοι δειλαία, δίχα μευ τὸ θερίστριον ἤδη
<theoc. epigr. 15.70> ἔσχισται Γοργοῖ. πὸτ τῶ Διός, εἴτι γένοιο
<theoc. epigr. 15.71> εὐδαίμων ὤνθρωπε, φυλάσσεο τὠμπέχονόν μευ.
<theoc. epigr. 15.72> οὐκ ἐπ' ἐμὶν μέν, ὅμως δὲ φυλαξεῦμαι:
<theoc. epigr. 15.73> ὄχλος ἄθρως.
<theoc. epigr. 15.74> ὠθεῦνθ' ὥσπερ ὕες.
<theoc. epigr. 15.75> θάρσει γύναι: ἐν καλῷ εἰμές.
<theoc. epigr. 15.76> κεἰς ὥρας κἤπειτα φίλ' ἀνδρῶν ἐν καλῷ εἴης
<theoc. epigr. 15.75> ἄμμε περιστέλλων. χρηστῶ κᾠκτίρμονος ἀνδρός.
<theoc. epigr. 15.76> φλίβεται Εὐνόα ἇμιν: ἄγ' ὦ δειλὰ τὺ βιάζευ.
<theoc. epigr. 15.77> κάλλιστ': ἔνδοι πᾶσαι, ὁ τὰν νυὸν εἶπ' ἀποκλᾴξας.
<theoc. epigr. 15.78> Πραξινόα, πόταγ' ὧδε. τὰ ποικίλα πρᾶτον ἄθρησον,
<theoc. epigr. 15.79> λεπτὰ καὶ ὡς χαρίεντα: θεῶν περονάματα φασεῖς.
<theoc. epigr. 15.80> πότνι' ̓Αθαναία, ποῖαί σφ' ἐπόνασαν ἔριθοι,
<theoc. epigr. 15.81> ποῖοι ζῳογράφοι τἀκριβέα γράμματ' ἔγραψαν.
<theoc. epigr. 15.82> ὡς ἔτυμ' ἑστάκαντι, καὶ ὡς ἔτυμ' ἐνδινεῦντι,
<theoc. epigr. 15.83> ἔμψυχ', οὐκ ἐνυφαντά. σοφόν τοι χρῆμ' ὥνθρωπος.
<theoc. epigr. 15.84> αὐτὸς δ' ὡς θαητὸς ἐπ' ἀργυρέας κατάκειται
<theoc. epigr. 15.85> κλισμῶ, πρᾶτον ἴουλον ἀπὸ κροτάφων καταβάλλων,
<theoc. epigr. 15.86> ὁ τριφίλητος ̓́Αδωνις, ὃ κἠν ̓Αχέροντι φιλεῖται.
<theoc. epigr. 15.87> παύσασθ' ὦ δύστανοι, ἀνάνυτα κωτίλλοισαι
<theoc. epigr. 15.88> τρυγόνες. ἐκκναισεῦντι πλατειάσδοισαι ἅπαντα.
<theoc. epigr. 15.89> μᾶ, πόθεν ὥνθρωπος; τί δὲ τίν, εἰ κωτίλαι εἰμές;
<theoc. epigr. 15.90> πασάμενος ἐπίτασσε. Συρακοσίαις ἐπιτάσσεις;
<theoc. epigr. 15.91> ὡς δ' εἰδῇς καὶ τοῦτο: Κορίνθιαι εἰμὲς ἄνωθεν,
<theoc. epigr. 15.92> ὡς καὶ ὁ Βελλεροφῶν: Πελοποννασιστὶ λαλεῦμες:
<theoc. epigr. 15.93> δωρίσδεν δ' ἔξεστι δοκῶ τοῖς Δωριέεσσι.
<theoc. epigr. 15.94> μὴ φύη Μελιτῶδες ὃς ἁμῶν καρτερὸς εἴη,
<theoc. epigr. 15.95> πλὰν ἑνός. οὐκ ἀλέγω. μή μοι κενεὰν ἀπομάξῃς.
<theoc. epigr. 15.96> σιγᾷ Πραξινόα: μέλλει τὸν ̓́Αδωνιν ἀείδειν
<theoc. epigr. 15.97> ἁ τᾶς ̓Αργείας θυγάτηρ πολύιδρις ἀοιδός,
<theoc. epigr. 15.98> ἅτις καὶ πέρυσιν τὸν ἰάλεμον ἀρίστευσε.
<theoc. epigr. 15.99> φθεγξεῖταί τι σάφ' οἶδα καλόν: διαθρύπτεται ἤδη.
<theoc. epigr. 15.100> δέσποιν', ἃ Γολγώς τε καὶ ̓Ιδάλιον ἐφίλασας
<theoc. epigr. 15.101> αἰπεινάν τ' ̓Ερύκαν, χρυσῷ παίζοις' ̓Αφροδίτα:
<theoc. epigr. 15.102> οἷόν τοι τὸν ̓́Αδωνιν ἀπ' ἀενάω ̓Αχέροντος
<theoc. epigr. 15.103> μηνὶ δυωδεκάτῳ μαλακαὶ πόδας ἄγαγον ͂̔Ωραι.
<theoc. epigr. 15.104> βάρδισται μακάρων ͂̔Ωραι φίλαι, ἀλλὰ ποθειναὶ
<theoc. epigr. 15.105> ἔρχονται πάντεσσι βροτοῖς αἰεί τι φορεῦσαι.
<theoc. epigr. 15.106> Κύπρι Διωναία, τὺ μὲν ἀθανάταν ἀπὸ θνατᾶς,
<theoc. epigr. 15.107> ἀνθρώπων ὡς μῦθος, ἐποίησας Βερενίκαν,
<theoc. epigr. 15.108> ἀμβροσίαν ἐς στῆθος ἀποστάξασα γυναικός:
<theoc. epigr. 15.109> τὶν δὲ χαριζομένα, πολυώνυμε καὶ πολύναε,
<theoc. epigr. 15.110> ἁ Βερενικεία θυγάτηρ ̔Ελένᾳ εἰκυῖα
<theoc. epigr. 15.111> ̓Αρσινόα πάντεσσι καλοῖς ἀτιτάλλει ̓́Αδωνιν.
<theoc. epigr. 15.112> πὰρ μέν οἱ ὥρια κεῖται, ὅσα δρυὸς ἄκρα φέρονται,
<theoc. epigr. 15.113> πὰρ δ' ἁπαλοὶ κᾶποι πεφυλαγμένοι ἐν ταλαρίσκοις
<theoc. epigr. 15.114> ἀργυρέοις, Συρίω δὲ μύρω χρύσει' ἀλάβαστρα.
<theoc. epigr. 15.115> εἴδατα δ' ὅσσα γυναῖκες ἐπὶ πλαθάνω πονέονται,
<theoc. epigr. 15.116> ἄνθεα μίσγοισαι λευκῷ παντοῖα μαλεύρῳ,
<theoc. epigr. 15.117> ὅσσά τ' ἀπὸ γλυκερῶ μέλιτος τά τ' ἐν ὑγρῷ ἐλαίῳ,
<theoc. epigr. 15.118> πάντ' αὐτῷ πετεηνὰ καὶ ἑρπετὰ τεῖδε πάρεστι.
<theoc. epigr. 15.119> χλωραὶ δὲ σκιάδες μαλακῷ βρίθοντι ἀνήθῳ
<theoc. epigr. 15.120> δέδμανθ': οἱ δέ τε κῶροι ὑπερπωτῶνται ̓́Ερωτες,
<theoc. epigr. 15.121> οἷοι ἀηδονιδῆες ἀεξομενᾶν ἐπὶ δένδρων
<theoc. epigr. 15.122> πωτῶνται πτερύγων πειρώμενοι ὄζον ἀπ' ὄζω.
<theoc. epigr. 15.123> ὢ ἔβενος, ὢ χρυσός, ὢ ἐκ λευκῶ ἐλέφαντος
<theoc. epigr. 15.124> αἰετοὶ οἰνοχόον Κρονίδᾳ Διὶ παῖδα φέροντες.
<theoc. epigr. 15.125> πορφύρεοι δὲ τάπητες ἄνω μαλακώτεροι ὕπνω,
<theoc. epigr. 15.126> ἁ Μίλατος ἐρεῖ χὡ τὰν Σαμίαν κάτα βόσκων:
<theoc. epigr. 15.127> “ἔστρωται κλίνα τῷ ̓Αδώνιδι τῷ καλῷ ἄλλα.”
<theoc. epigr. 15.128> τὰν μὲν Κύπρις ἔχει, τὰν δ' ὁ ῥοδόπαχυς ̓́Αδωνις
<theoc. epigr. 15.129> ὀκτωκαιδεκέτης ἢ ἐννεακαίδεχ' ὁ γαμβρός.
<theoc. epigr. 15.130> οὐ κεντεῖ τὸ φίλαμ', ἔτι οἱ περὶ χείλεα πυρρά.
<theoc. epigr. 15.131> νῦν μὰν Κύπρις ἔχοισα τὸν αὐτᾶς χαιρέτω ἄνδρα:
<theoc. epigr. 15.132> ἀῶθεν δ' ἁμές νιν ἅμα δρόσῳ ἀθρόαι ἔξω
<theoc. epigr. 15.133> οἰσεῦμες ποτὶ κύματ' ἐπ' ἀιόνι πτύοντα,
<theoc. epigr. 15.134> λύσασαι δὲ κόμαν καὶ ἐπὶ σφυρὰ κόλπον ἀνεῖσαι
<theoc. epigr. 15.135> στήθεσι φαινομένοις λιγυρᾶς ἀρξώμεθ' ἀοιδᾶς:
<theoc. epigr. 15.136> ̔́Ερπεις ὦ φίλ' ̓́Αδωνι καὶ ἐνθάδε κεἰς ̓Αχέροντα
<theoc. epigr. 15.137> ἡμιθέων, ὡς φαντί, μονώτατος. οὔτ' ̓Αγαμέμνων
<theoc. epigr. 15.138> τοῦτ' ἔπαθ', οὔτ' Αἴας ὁ μέγας βαρυμάνιος ἥρως,
<theoc. epigr. 15.139> οὔθ' ̔́Εκτωρ ̔Εκάβας ὁ γεραίτερος εἴκατι παίδων,
<theoc. epigr. 15.140> οὐ Πατροκλῆς, οὐ Πύρρος ἀπὸ Τροίας ἐπανελθών,
<theoc. epigr. 15.141> οὔθ' οἱ ἔτι πρότερον Λαπίθαι καὶ Δευκαλίωνες,
<theoc. epigr. 15.142> οὐ Πελοπηιάδαι τε καὶ ̓́Αργεος ἄκρα Πελασγοί:
<theoc. epigr. 15.143> ἵλαθι νῦν φίλ' ̓́Αδωνι, καὶ ἐς νέωτ' εὐθυμήσαις.
<theoc. epigr. 15.144> καὶ νῦν ἦνθες ̓́Αδωνι, καὶ ὅκκ' ἀφίκῃ, φίλος ἡξεῖς.
<theoc. epigr. 15.145> Πραξινόα, τὸ χρῆμα σοφώτερον ἁ θήλεια.
<theoc. epigr. 15.146> ὀλβία ὅσσα ἴσατι, πανολβία ὡς γλυκὺ φωνεῖ.
<theoc. epigr. 15.147> ὥρα ὅμως κεἰς οἶκον. ἀνάριστος Διοκλείδας.
<theoc. epigr. 15.148> χὡνὴρ ὄξος ἅπαν, πεινᾶντι δὲ μηδὲ ποτένθῃς.
<theoc. epigr. 15.149> χαῖρε ̓́Αδων ἀγαπητέ: καὶ ἐς χαίροντας ἀφίκευ.
<theoc. epigr. 16.1> αἰεὶ τοῦτο Διὸς κούραις μέλει, αἰὲν ἀοιδοῖς,
<theoc. epigr. 16.2> ὑμνεῖν ἀθανάτους, ὑμνεῖν ἀγαθῶν κλέα ἀνδρῶν.
<theoc. epigr. 16.3> Μοῦσαι μὲν θεαὶ ἐντί, θεοὺς θεαὶ ἀείδοντι:
<theoc. epigr. 16.4> ἄμμες δὲ βροτοὶ οἵδε, βροτοὺς βροτοὶ ἀείδωμεν.
<theoc. epigr. 16.5> τίς γὰρ τῶν ὁπόσοι γλαυκὰν ναίουσιν ὑπ' ἀῶ
<theoc. epigr. 16.6> ἡμετέρας Χάριτας πετάσας ὑποδέξεται οἴκῳ
<theoc. epigr. 16.7> ἀσπασίως, οὐδ' αὖθις ἀδωρήτους ἀποπέμψει;
<theoc. epigr. 16.8> αἱ δὲ σκυζόμεναι γυμνοῖς ποσὶν οἴκαδ' ἴασι,
<theoc. epigr. 16.9> πολλά με τωθάζοισαι, ὅ τ' ἀλιθίαν ὁδὸν ἦνθον,
<theoc. epigr. 16.10> ὀκνηραὶ δὲ πάλιν κενεᾶς ἐν πυθμένι χηλοῦ
<theoc. epigr. 16.11> ψυχροῖς ἐν γονάτεσσι κάρη μίμνοντι βαλοῖσαι,
<theoc. epigr. 16.12> ἔνθ' αἰεί σφισιν ἕδρα, ἐπὴν ἄπρηκτοι ἵκωνται.
<theoc. epigr. 16.13> τίς τῶν νῦν τοιόσδε; τίς εὖ εἰπόντα φιλήσει;
<theoc. epigr. 16.14> οὐκ οἶδ': οὐ γὰρ ἔτ' ἄνδρες ἐπ' ἔργμασιν ὡς πάρος ἐσθλοῖς
<theoc. epigr. 16.15> αἰνεῖσθαι σπεύδοντι, νενίκηνται δ' ὑπὸ κερδέων.
<theoc. epigr. 16.16> πᾶς δ' ὑπὸ κόλπῳ χεῖρας ἔχων πόθεν οἴσεται ἀθρεῖ
<theoc. epigr. 16.17> ἄργυρον, οὐδέ κεν ἰὸν ἀποτρίψας τινὶ δοίη,
<theoc. epigr. 16.18> ἀλλ' εὐθὺς μυθεῖται: “ἀπωτέρω ἢ γόνυ κνάμα:
<theoc. epigr. 16.19> αὐτῷ μοί τι γένοιτο: θεοὶ τιμῶσιν ἀοιδούς.
<theoc. epigr. 16.20> τίς δέ κεν ἄλλου ἀκούσαι; ἅλις πάντεσσιν ̔́Ομηρος.
<theoc. epigr. 16.21> οὗτος ἀοιδῶν λῷστος, ὃς ἐξ ἐμεῦ οἴσεται οὐδέν.”
<theoc. epigr. 16.22> δαιμόνιοι, τί δὲ κέρδος ὁ μυρίος ἔνδοθι χρυσὸς
<theoc. epigr. 16.23> κείμενος; οὐχ ἅδε πλούτου φρονέουσιν ὄνασις,
<theoc. epigr. 16.24> ἀλλὰ τὸ μὲν ψυχᾷ, τὸ δὲ καί τινι δοῦναι ἀοιδῶν:
<theoc. epigr. 16.25> πολλοὺς δ' εὖ ἔρξαι παῶν, πολλοὺς δὲ καὶ ἄλλων
<theoc. epigr. 16.26> ἀνθρώπων, αἰεὶ δὲ θεοῖς ἐπιβώμια ῥέζειν,
<theoc. epigr. 16.27> μηδὲ ξεινοδόκον κακὸν ἔμμεναι, ἀλλὰ τραπέζῃ
<theoc. epigr. 16.28> μειλίξαντ' ἀποπέμψαι, ἐπὴν ἐθέλωντι νέεσθαι,
<theoc. epigr. 16.29> Μουσάων δὲ μάλιστα τίειν ἱεροὺς ὑποφήτας,
<theoc. epigr. 16.30> ὄφρα καὶ εἰν ̓Αίδαο κεκρυμμένος ἐσθλὸς ἀκούσῃς,
<theoc. epigr. 16.31> μηδ' ἀκλεὴς μύρηαι ἐπὶ ψυχροῦ ̓Αχέροντος,
<theoc. epigr. 16.32> ὡσεί τις μακέλᾳ τετυλωμένος ἔνδοθι χεῖρας
<theoc. epigr. 16.33> ἀχὴν ἐκ πατέρων πενίην ἀκτήμονα κλαίων.
<theoc. epigr. 16.34> πολλοὶ ἐν ̓Αντιόχοιο δόμοις καὶ ἄνακτος ̓Αλεύα
<theoc. epigr. 16.35> ἁρμαλιὴν ἔμμηνον ἐμετρήσαντο πενέσται:
<theoc. epigr. 16.36> πολλοὶ δὲ Σκοπάδῃσιν ἐλαυνόμενοι ποτὶ σακοὺς
<theoc. epigr. 16.37> μόσχοι σὺν κεραῇσιν ἐμυκήσαντο βόεσσι,
<theoc. epigr. 16.38> μυρία δ' ἀμπεδίον Κραννώνιον ἐνδιάασκον
<theoc. epigr. 16.39> ποιμένες ἔκκριτα μῆλα φιλοξείνοισι Κρεώνδαις:
<theoc. epigr. 16.40> ἀλλ' οὔ σφιν τῶν ἦδος, ἐπεὶ γλυκὺν ἐξεκένωσαν
<theoc. epigr. 16.41> θυμὸν ἐς εὐρεῖαν σχεδίαν στυγνοῦ ̓Αχέροντος,
<theoc. epigr. 16.42> ἄμναστοι δὲ τὰ πολλὰ καὶ ὄλβια τῆνα λιπόντες
<theoc. epigr. 16.43> δειλοῖς ἐν νεκύεσσι μακροὺς αἰῶνας ἔκειντο,
<theoc. epigr. 16.44> εἰ μὴ κεῖνος ἀοιδὸς ὁ Κήιος αἰόλα φωνέων
<theoc. epigr. 16.45> βάρβιτον ἐς πολύχορδον ἐν ἀνδράσι θῆκ' ὀνομαστοὺς
<theoc. epigr. 16.46> ὁπλοτέροις, τιμᾶς δὲ καὶ ὠκέες ἔλλαχον ἵπποι,
<theoc. epigr. 16.47> οἵ σφισιν ἐξ ἱερῶν στεφανηφόροι ἦλθον ἀγώνων.
<theoc. epigr. 16.48> τίς δ' ἂν ἀριστῆας Λυκίων ποτέ, τίς κομόωντας
<theoc. epigr. 16.49> Πριαμίδας ἢ θῆλυν ἀπὸ χροιᾶς Κύκνον ἔγνω,
<theoc. epigr. 16.50> εἰ μὴ φυλόπιδας προτέρων ὕμνησαν ἀοιδοί;
<theoc. epigr. 16.51> οὐδ' ̓Οδυσεὺς ἑκατόν τε καὶ εἴκοσι μῆνας ἀλαθεὶς
<theoc. epigr. 16.52> πάντας ἐπ' ἀνθρώπους, ̓Αίδαν τ' εἰς ἔσχατον ἐλθὼν
<theoc. epigr. 16.53> ζωός, καὶ σπήλυγγα φυγὼν ὀλοοῖο Κύκλωπος,
<theoc. epigr. 16.54> δηναιὸν κλέος ἔσχεν, ἐσιγάθη δ' ἂν ὑφορβὸς
<theoc. epigr. 16.55> Εὔμαιος, καὶ βουσὶ Φιλοίτιος ἀμφ' ἀγελαίαις
<theoc. epigr. 16.56> ἔργον ἔχων, αὐτός τε περίσπλαγχνος Λαέρτης,
<theoc. epigr. 16.57> εἰ μή σφεας ὤνασαν ̓Ιάονος ἀνδρὸς ἀοιδαί.
<theoc. epigr. 16.58> ̓Εκ Μοισᾶν ἀγαθὸν κλέος ἔρχεται ἀνθρώποισι,
<theoc. epigr. 16.59> χρήματα δὲ ζώοντες ἀμαλδύνουσι θανόντων.
<theoc. epigr. 16.60> ἀλλ' ἶσος γὰρ ὁ μόχθος ἐπ' ᾀόνι κύματα μετρεῖν,
<theoc. epigr. 16.61> ὅσς' ἄνεμος χέρσονδε μετὰ γλαυκᾶς ἁλὸς ὠθεῖ,
<theoc. epigr. 16.62> ἢ ὕδατι νίζειν θολερὰν διαειδέι πλίνθον,
<theoc. epigr. 16.63> καὶ φιλοκερδείᾳ βεβλαμμένον ἄνδρα παρελθεῖν.
<theoc. epigr. 16.64> χαιρέτω ὃς τοιοῦτος, ἀνάριθμος δέ οἱ εἰη
<theoc. epigr. 16.65> ἄργυρος, αἰεὶ δὲ πλεόνων ἔχοι ἵμερος αὐτόν.
<theoc. epigr. 16.66> αὐτὰρ ἐγὼ τιμήν τε καὶ ἀνθρώπων φιλότητα
<theoc. epigr. 16.67> πολλῶν ἡμιόνων τε καὶ ἵππων πρόσθεν ἑλοίμαν.
<theoc. epigr. 16.68> δίζημαι δ', ὅτινι θνατῶν κεχαρισμένος ἔνθω
<theoc. epigr. 16.69> σὺν Μοίσαις: χαλεπαὶ γὰρ ὁδοὶ τελέθουσιν ἀοιδοῖς
<theoc. epigr. 16.70> κουράων ἀπάνευθε Διὸς μέγα βουλεύοντος.
<theoc. epigr. 16.71> οὔπω μῆνας ἄγων ἔκαμ' οὐρανὸς οὐδ' ἐνιαυτούς:
<theoc. epigr. 16.72> πολλοὶ κινήσουσιν ἔτι τροχὸν ἅρματος ἵπποι:
<theoc. epigr. 16.73> ἔσσεται οὗτος ἀνήρ, ὃς ἐμεῦ κεχρήσετ' ἀοιδοῦ,
<theoc. epigr. 16.74> ῥέξας ἢ ̓Αχιλεὺς ὅσσον μέγας ἢ βαρὺς Αἴας
<theoc. epigr. 16.75> ἐν πεδίῳ Σιμόεντος, ὅθι Φρυγὸς ἠρίον ̓́Ιλου.
<theoc. epigr. 16.76> ἤδη νῦν Φοίνικες ὑπ' ἠελίῳ δύνοντι
<theoc. epigr. 16.77> οἰκεῦντες Λιβύας ἄκρον σφυρὸν ἐρρίγασιν.
<theoc. epigr. 16.78> ἤδη βαστάζουσι Συρακόσιοι μέσα δοῦρα
<theoc. epigr. 16.79> ἀχθόμενοι σακέεσσι βραχίονας ἰτεΐνοισιν:
<theoc. epigr. 16.80> ἐν δ' αὐτοῖς ̔Ιέρων προτέροις ἴσος ἡρώεσσι
<theoc. epigr. 16.81> ζώννυται, ἵππειαι δὲ κόρυν σκεπάουσιν ἔθειραι.
<theoc. epigr. 16.82> αἰ γὰρ Ζεῦ κύδιστε πάτερ καὶ πότνι' ̓Αθάνα
<theoc. epigr. 16.83> κούρη θ', ἣ σὺν ματρὶ πολυκλήρων ̓Εφυραίων
<theoc. epigr. 16.84> εἴληχας μέγα ἄστυ παρ' ὕδασι Λυσιμελείας,
<theoc. epigr. 16.85> ἐχθροὺς ἐκ νάσοιο κακὰ πέμψειεν ἀνάγκα
<theoc. epigr. 16.86> Σαρδόνιον κατὰ κῦμα, φίλων μόρον ἀγγέλλοντας
<theoc. epigr. 16.87> τέκνοις ἠδ' ἀλόχοισιν, ἀριθμητοὺς ἀπὸ πολλῶν:
<theoc. epigr. 16.88> ἄστεά τε προτέροισι πάλιν ναίοιτο πολίταις,
<theoc. epigr. 16.89> δυσμενέων ὅσα χεῖρες ἐλωβήσαντο κατάκρας:
<theoc. epigr. 16.90> ἀγροὺς δ' ἐργάζοιντο τεθαλότας: αἱ δ' ἀνάριθμοι
<theoc. epigr. 16.91> μήλων χιλιάδες βοτάνᾳ διαπιανθεῖσαι
<theoc. epigr. 16.92> ἀμπεδίον βληχοῖντο, βόες δ' ἀγελαδὸν ἐς αὖλιν
<theoc. epigr. 16.93> ἐρχόμεναι σκνιφαῖον ἐπισπεύδοιεν ὁδίταν:
<theoc. epigr. 16.94> νειοὶ δ' ἐκπονέοιντο ποτὶ σπόρον, ἁνίκα τέττιξ
<theoc. epigr. 16.95> ποιμένας ἐνδίους πεφυλαγμένος ἔνδοθι δένδρων
<theoc. epigr. 16.96> ἀχεῖ ἐν ἀκρεμόνεσσιν: ἀράχνια δ' εἰς ὅπλ' ἀράχναι
<theoc. epigr. 16.97> λεπτὰ διαστήσαιντο, βοᾶς δ' ἔτι μηδ' ὄνομ' εἴη.
<theoc. epigr. 16.98> ὑψηλὸν δ' ̔Ιέρωνι κλέος φορέοιεν ἀοιδοὶ
<theoc. epigr. 16.99> καὶ πόντου Σκυθικοῖο πέραν καὶ ὅθι πλατὺ τεῖχος
<theoc. epigr. 16.100> ἀσφάλτῳ δήσασα Σεμίραμις ἐμβασίλευεν.
<theoc. epigr. 16.101> εἷς μὲν ἐγώ, πολλοὺς δὲ Διὸς φιλέοντι καὶ ἄλλους
<theoc. epigr. 16.102> θυγατέρες, τοῖς πᾶσι μέλοι Σικελὰν ̓Αρέθοισαν
<theoc. epigr. 16.103> ὑμνεῖν σὺν λαοῖσι καὶ αἰχμητὰν ̔Ιέρωνα.
<theoc. epigr. 16.104> ὦ ̓Ετεόκλειοι θύγατρες θεαί, ὦ Μινύειον
<theoc. epigr. 16.105> ̓Ορχομενὸν φιλέοισαι ἀπεχθόμενόν ποτε Θήβαις,
<theoc. epigr. 16.106> ἄκλητος μὲν ἔγωγε μένοιμί κεν, ἐς δὲ καλεύντων
<theoc. epigr. 16.107> θαρσήσας Μοίσαισι σὺν ἁμετέραισιν ἱκοίμαν.
<theoc. epigr. 16.108> καλλείψω δ' οὐδ' ὔμμε: τί γὰρ Χαρίτων ἀγαπητὸν
<theoc. epigr. 16.109> ἀνθρώποις ἀπάνευθεν; ἀεὶ Χαρίτεσσιν ἅμ' εἴην.
<theoc. epigr. 17.1> ̓Εκ Διὸς ἀρχώμεσθα καὶ ἐς Δία λήγετε Μοῖσαι,
<theoc. epigr. 17.2> ἀθανάτων τὸν ἄριστον ἐπὴν αὐδῶμεν ἀοιδαῖς:
<theoc. epigr. 17.3> ἀνδρῶν δ' αὖ Πτολεμαῖος ἐνὶ πρώτοισι λεγέσθω
<theoc. epigr. 17.4> καὶ πύματος καὶ μέσσος: ὁ γὰρ προφερέστατος ἄλλων.
<theoc. epigr. 17.5> ἥρωες, τοὶ πρόσθεν ἀφ' ἡμιθέων ἐγένοντο,
<theoc. epigr. 17.6> ῥέξαντες καλὰ ἔργα σοφῶν ἐκύρησαν ἀοιδῶν:
<theoc. epigr. 17.7> αὐτὰρ ἐγὼ Πτολεμαῖον ἐπιστάμενος καλὰ εἰπεῖν
<theoc. epigr. 17.8> ὑμνήσαιμ': ὕμνοι δὲ καὶ ἀθανάτων γέρας αὐτῶν.
<theoc. epigr. 17.9> ̓́Ιδαν ἐς πολύδενδρον ἀνὴρ ὑλατόμος ἐλθὼν
<theoc. epigr. 17.10> παπταίνει, παρεόντος ἄδην, πόθεν ἄρξεται ἔργου.
<theoc. epigr. 17.11> τί πρῶτον καταλέξω; ἐπεὶ πάρα μυρία εἰπεῖν,
<theoc. epigr. 17.12> οἷσι θεοὶ τὸν ἄριστον ἐτίμησαν βασιλήων.
<theoc. epigr. 17.13> ̓Εκ πατέρων οἷος μὲν ἔην τελέσαι μέγα ἔργον
<theoc. epigr. 17.14> Λαγείδας Πτολεμαῖος, ὅτε φρεσὶν ἐγκατάθοιτο
<theoc. epigr. 17.15> βουλάν, ἃν οὐκ ἄλλος ἀνὴρ οἷός τε νοῆσαι.
<theoc. epigr. 17.16> τῆνον καὶ μακάρεσσι πατὴρ ὁμότιμον ἔθηκεν
<theoc. epigr. 17.17> ἀθανάτοις, καί οἱ χρύσεος δόμος ἐν Διὸς οἴκῳ
<theoc. epigr. 17.18> δέδμηται: παρὰ δ' αὐτὸν ̓Αλέξανδρος φίλα εἰδὼς
<theoc. epigr. 17.19> ἑδριάει, Πέρσαισι βαρὺς θεὸς αἰολομίτρας.
<theoc. epigr. 17.20> ἀντία δ' ̔Ηρακλῆος ἕδρα κενταυροφόνοιο
<theoc. epigr. 17.21> ἵδρυται στερεοῖο τετυγμένα ἐξ ἀδάμαντος:
<theoc. epigr. 17.22> ἔνθα σὐν ἄλλοισιν θαλίας ἔχει οὐρανίδαισι,
<theoc. epigr. 17.23> χαίρων υἱωνῶν περιώσιον υἱωνοῖσιν,
<theoc. epigr. 17.24> ὅττί σφεων Κρονίδης μελέων ἐξείλετο γῆρας,
<theoc. epigr. 17.25> ἀθάνατοι δὲ καλεῦνται ἑοὶ νέποδες γεγαῶτες.
<theoc. epigr. 17.26> ἄμφω γὰρ πρόγονός σφιν ὁ καρτερὸς ̔Ηρακλείδας,
<theoc. epigr. 17.27> ἀμφότεροι δ' ἀριθμεῦνται ἐς ἔσχατον ̔Ηρακλῆα.
<theoc. epigr. 17.28> τῷ καὶ ἐπεὶ δαίτηθεν ἴοι κεκορημένος ἤδη
<theoc. epigr. 17.29> νέκταρος εὐόδμοιο φίλας ἐς δῶμ' ἀλόχοιο,
<theoc. epigr. 17.30> τῷ μὲν τόξον ἔδωκεν ὑπωλένιόν τε φαρέτραν,
<theoc. epigr. 17.31> τῷ δὲ σιδάρειον σκύταλον κεχαραγμένον ὄζοις.
<theoc. epigr. 17.32> οἱ δ' εἰς ἀμβρόσιον θάλαμον λευκοσφύρου ̔́Ηβης
<theoc. epigr. 17.33> ὅπλα καὶ αὐτὸν ἄγουσι γενειήταν Διὸς υἱόν.
<theoc. epigr. 17.34> οἵα δ' ἐν πινυταῖσι περικλειτὰ Βερενίκα
<theoc. epigr. 17.35> ἔπρεπε θηλυτέραις, ὄφελος μέγα γειναμένοισι.
<theoc. epigr. 17.36> τᾷ μὲν Κύπρον ἔχοισα Διώνας πότνια κούρα
<theoc. epigr. 17.37> κόλπον ἐς εὐώδη ῥαδινὰς ἐσεμάξατο χεῖρας.
<theoc. epigr. 17.38> τῷ οὔπω τινὰ φαντὶ ἁδεῖν τόσον ἀνδρὶ γυναικῶν,
<theoc. epigr. 17.39> ὅσσόν περ Πτολεμαῖος ἑὴν ἐφίλησεν ἄκοιτιν.
<theoc. epigr. 17.40> ἦ μὰν ἀντεφιλεῖτο πολὺ πλέον: ὧδέ κε παισὶ
<theoc. epigr. 17.41> θαρσήσας σφετέροισιν ἐπιτρέποι οἶκον ἅπαντα,
<theoc. epigr. 17.42> ὁππότε κεν φιλέων βαίνῃ λέχος ἐς φιλεούσης.
<theoc. epigr. 17.43> ἀστόργου δὲ γυναικὸς ἐπ' ἀλλοτρίῳ νόος αἰεί,
<theoc. epigr. 17.44> ῥηίδιοι δὲ γοναί, τέκνα δ' οὐ ποτεοικότα πατρί.
<theoc. epigr. 17.45> κάλλει ἀριστεύουσα θεάων πότν' ̓Αφροδίτα,
<theoc. epigr. 17.46> σοὶ τήνα μεμέλητο: σέθεν δ' ἕνεκεν Βερενίκα
<theoc. epigr. 17.47> εὐειδὴς ̓Αχέροντα πολύστονον οὐκ ἐπέρασεν,
<theoc. epigr. 17.48> ἀλλά μιν ἁρπάξασα, πάροιθ' ἐπὶ νῆα κατελθεῖν
<theoc. epigr. 17.49> κυανέαν καὶ στυγνὸν ἀεὶ πορθμῆα καμόντων,
<theoc. epigr. 17.50> ἐς ναὸν κατέθηκας, ἑᾶς δ' ἀπεδάσσαο τιμᾶς.
<theoc. epigr. 17.51> πᾶσιν δ' ἤπιος ἥδε βροτοῖς μαλακοὺς μὲν ἔρωτας
<theoc. epigr. 17.52> προσπνείει, κούφας δὲ διδοῖ ποθέοντι μερίμνας.--
<theoc. epigr. 17.53> ̓Αργεία κυάνοφρυ, σὺ λαοφόνον Διομήδεα
<theoc. epigr. 17.54> μισγομένα Τυδῆι τέκες, Καλυδώνιον ἄνδρα,
<theoc. epigr. 17.55> ἀλλὰ Θέτις βαθύκολπος ἀκοντιστὰν ̓Αχιλῆα
<theoc. epigr. 17.56> Αἰακίδᾳ Πηλῆι, σὲ δ' αἰχμητὰ Πτολεμαῖε
<theoc. epigr. 17.57> αἰχμητᾷ Πτολεμαίῳ ἀρίζηλος Βερενίκα.
<theoc. epigr. 17.58> καί σε Κόως ἀτίταλλε βρέφος νεογιλλὸν ἐόντα,
<theoc. epigr. 17.59> δεξαμένα παρὰ ματρός, ὅτε πρώταν ἴδες ἀῶ.
<theoc. epigr. 17.60> ἔνθα γὰρ Εἰλείθυιαν ἐβώσατο λυσίζωνον
<theoc. epigr. 17.61> ̓Αντιγόνας θυγάτηρ βεβαρημένα ὠδίνεσσιν:
<theoc. epigr. 17.62> ἡ δέ οἱ εὐμενέοισα παρίστατο, κὰδ δ' ἄρα πάντων
<theoc. epigr. 17.63> νωδυνίαν κατέχευε μελῶν: ὁ δὲ πατρὶ ἐοικὼς
<theoc. epigr. 17.64> παῖς ἀγαπητὸς ἔγεντο. Κόως δ' ὀλόλυξεν ἰδοῖσα,
<theoc. epigr. 17.65> φᾶ δὲ καθαπτομένα βρέφεος χείρεσσι φίλῃσιν:
<theoc. epigr. 17.66> “̓́Ολβιε κοῦρε γένοιο, τίοις δέ με τόσσον, ὅσον περ
<theoc. epigr. 17.67> Δᾶλον ἐτίμησεν κυανάμπυκα Φοῖβος ̓Απόλλων:
<theoc. epigr. 17.68> ἐν δὲ μιᾷ τιμᾷ Τρίοπον καταθεῖο κολώναν,
<theoc. epigr. 17.69> ἶσον Δωριέεεσσι νέμων γέρας ἐγγὺς ἐοῦσιν.”
<theoc. epigr. 17.70> ἶσον καὶ ̔Ρήναιαν ἄναξ ἐφίλησεν ̓Απόλλων.
<theoc. epigr. 17.71> ̔̀Ως ἄρα νᾶσος ἔειπεν: ὁ δ' ὑψόθεν ἔκλαγε φωνᾷ
<theoc. epigr. 17.72> ἐς τρὶς ἀπὸ νεφέων μέγας αἰετὸς αἴσιος ὄρνις.
<theoc. epigr. 17.73> Ζηνός που τόδε σᾶμα. Διὶ Κρονίωνι μέλοντι
<theoc. epigr. 17.74> αἰδοῖοι βασιλῆες: ὁ δ' ἔξοχος, ὅν κε φιλήσῃ
<theoc. epigr. 17.75> γεινόμενον τὰ πρῶτα: πολὺς δέ οἱ ὄλβος ὀπαδεῖ,
<theoc. epigr. 17.76> πολλᾶς δὲ κρατέει γαίας, πολλᾶς δὲ θαλάσσας.
<theoc. epigr. 17.77> μυρίαι ἄπειροί τε καὶ ἔθνεα μυρία φωτῶν
<theoc. epigr. 17.78> λήιον ἀλδήσκουσιν ὀφελλόμεναι Διὸς ὄμβρῳ:
<theoc. epigr. 17.79> ἀλλ' οὔτις τόσα φύει, ὅσα χθαμαλὰ Αἴγυπτος,
<theoc. epigr. 17.80> Νεῖλος ἀναβλύζων διερὰν ὅτε βώλακα θρύπτει.
<theoc. epigr. 17.81> οὐδέ τις ἄστεα τόσσα βροτῶν ἔχει ἔργα δαέντων.
<theoc. epigr. 17.82> τρεῖς μέν οἱ πολίων ἑκατοντάδες ἐνδέδμηνται,
<theoc. epigr. 17.83> τρεῖς δ' ἄρα χιλιάδες τρισσαῖς ἐπὶ μυριάδεσσι,
<theoc. epigr. 17.84> δοιαὶ δὲ τριάδες, μετὰ δέ σφισιν ἐννεάδες τρεῖς:
<theoc. epigr. 17.85> τῶν πάντων Πτολεμαῖος ἀλήνωρ ἐμβασιλεύει.
<theoc. epigr. 17.86> καὶ μὴν Φοινίκας ἀποτέμνεται ̓Αρραβίας τε
<theoc. epigr. 17.87> καὶ Συρίας Λιβύας τε κελαινῶν τ' Αἰθιοπήων.
<theoc. epigr. 17.88> Παμφύλοισί τε πᾶσι καὶ αἰχμηταῖς Κιλίκεσσι
<theoc. epigr. 17.89> σαμαίνει, Λυκίοις τε φιλοπτολέμοισί τε Καρσί,
<theoc. epigr. 17.90> καὶ νάσοις Κυκλάδεσσιν, ἐπεί οἱ νᾶες ἄρισται
<theoc. epigr. 17.91> πόντον ἐπιπλώοντι, θάλασσα δὲ πᾶσα καὶ αἶα
<theoc. epigr. 17.92> καὶ ποταμοὶ κελάδοντες ἀνάσσονται Πτολεμαίῳ.
<theoc. epigr. 17.93> πολλοὶ δ' ἱππῆες, πολλοὶ δέ μιν ἀσπιδιῶται.
<theoc. epigr. 17.94> χαλκῷ μαρμαίροντι σεσαγμένοι ἀμφαγέρονται.
<theoc. epigr. 17.95> ὄλβῳ μὲν πάντάς κε καταβρίθοι βασιλῆας:
<theoc. epigr. 17.96> τόσσον ἐπ' ἆμαρ ἕκαστον ἐς ἀφνεὸν ἔρχεται οἶκον
<theoc. epigr. 17.97> πάντοθε. λαοὶ δ' ἔργα περιστέλλουσιν ἕκηλοι.
<theoc. epigr. 17.98> οὐ γάρ τις δηίων πολυκήτεα Νεῖλον ὑπερβὰς
<theoc. epigr. 17.99> πεζὸς ἐν ἀλλοτρίαισι βοὰν ἐστάσατο κώμαις,
<theoc. epigr. 17.100> οὐδέ τις αἰγιαλόνδε θοᾶς ἐξάλατο ναὸς
<theoc. epigr. 17.101> θωρηχθεὶς ἐπὶ βουσὶν ἀνάρσιος Αἰγυπτίῃσι:
<theoc. epigr. 17.102> τοῖος ἀνὴρ πλατέεσσιν ἐνίδρυται πεδίοισι
<theoc. epigr. 17.103> ξανθοκόμας Πτολεμαῖος, ἐπιστάμενος δόρυ πάλλειν,
<theoc. epigr. 17.104> ᾧ ἐπὶ πάγχυ μέλει πατρώια πάντα φυλάσσειν
<theoc. epigr. 17.105> οἷ' ἀγαθῷ βασιλῆι, τὰ δὲ κτεατίζεται αὐτός.
<theoc. epigr. 17.106> οὐ μὰν ἀχρεῖός γε δόμῳ ἐνὶ πίονι χρυσὸς
<theoc. epigr. 17.107> μυρμάκων ἅτε πλοῦτος ἀεὶ κέχυται μογεόντων:
<theoc. epigr. 17.108> ἀλλὰ πολὺν μὲν ἔχοντι θεῶν ἐρικυδέες οἶκοι,
<theoc. epigr. 17.109> αἰὲν ἀπαρχομένοιο σὺν ἄλλοισιν γεράεσσι,
<theoc. epigr. 17.110> πολλὸν δ' ἰφθίμοισι δεδώρηται βασιλεῦσι,
<theoc. epigr. 17.111> πολλὸν δὲ πτολίεσσι, πολὺν δ' ἀγαθοῖσιν ἑταίροις.
<theoc. epigr. 17.112> οὐδὲ Διωνύσου τις ἀνὴρ ἱεροὺς κατ' ἀγῶνας
<theoc. epigr. 17.113> ἵκετ' ἐπιστάμενος λιγυρὰν ἀναμέλψαι ἀοιδάν,
<theoc. epigr. 17.114> ᾧ οὐ δωτίναν ἀντάξιον ὤπασε τέχνας.
<theoc. epigr. 17.115> Μουσάων δ' ὑποφῆται ἀείδοντι Πτολεμαῖον
<theoc. epigr. 17.116> ἀντ' εὐεργεσίας. τί δὲ κάλλιον ἀνδρί κεν εἴη
<theoc. epigr. 17.117> ὀλβίῳ ἢ κλέος ἐσθλὸν ἐν ἀνθρώποισιν ἀρέσθαι;
<theoc. epigr. 17.118> τοῦτο καὶ ̓Ατρείδαισι μένει: τὰ δὲ μυρία τῆνα,
<theoc. epigr. 17.119> ὅσσα μέγαν Πριάμοιο δόμον κτεάτισσαν ἑλόντες,
<theoc. epigr. 17.120> ἀέρι πᾳ κέκρυπται, ὅθεν πάλιν οὐκέτι νόστος:
<theoc. epigr. 17.121> μοῦνος δὲ προτέρων τε καὶ ὧν ἔτι θερμὰ κονία
<theoc. epigr. 17.122> στειβομένα καθύπερθε ποδῶν ἐκμάσσεται ἴχνη,
<theoc. epigr. 17.123> ματρὶ φίλᾳ καὶ πατρὶ θυώδεας εἵσατο ναούς:
<theoc. epigr. 17.124> ἐν δ' αὐτοὺς χρυσῷ περικαλλέας ἠδ' ἐλέφαντι
<theoc. epigr. 17.125> ἵδρυται πάντεσσιν ἐπιχθονίοισιν ἀρωγούς.
<theoc. epigr. 17.126> πολλὰ δὲ πιανθέντα βοῶν ὅγε μηρία καίει
<theoc. epigr. 17.127> μησὶ περιπλομένοισιν ἐρευθομένων ἐπὶ βωμῶν,
<theoc. epigr. 17.128> αὐτός τ' ἰφθίμα τ' ἄλοχος, τᾶς οὔτις ἀρείων
<theoc. epigr. 17.129> νυμφίον ἐν μεγάροισι γυνὰ περιβάλλετ' ἀγοστῷ,
<theoc. epigr. 17.130> ἐκ θυμοῦ στέργοισα κασίγνητόν τε πόσιν τε.
<theoc. epigr. 17.131> ὧδε καὶ ἀθανάτων ἱερὸς γάμος ἐξετελέσθη,
<theoc. epigr. 17.132> οὓς τέκετο κρείουσα ̔Ρέα βασιλῆας ̓Ολύμπου:
<theoc. epigr. 17.133> ἓν δὲ λέχος στόρνυσιν ἰαύειν Ζηνὶ καὶ ̔́Ηρῃ
<theoc. epigr. 17.134> χεῖρας φοιβήσασα μύροις ἔτι παρθένος ͂̓Ιρις.
<theoc. epigr. 17.135> χαῖρε ἄναξ Πτολεμαῖε: σέθεν δ' ἐγὼ ἶσα καὶ ἄλλων
<theoc. epigr. 17.136> μνάσομαι ἡμιθέων, δοκέω δ' ἔπος οὐκ ἀπόβλητον
<theoc. epigr. 17.137> φθέγξομαι ἐσσομένοις: ἀρετήν γε μὲν ἐκ Διὸς αἰτεῦ.
<theoc. epigr. 18.1> ̓́Εν ποκ' ἄρα Σπάρτᾳ ξανθότριχι πὰρ Μενελάῳ
<theoc. epigr. 18.2> παρθενικαὶ θάλλοντα κόμαις ὑάκινθον ἔχοισαι
<theoc. epigr. 18.3> πρόσθε νεογράπτω θαλάμω χορὸν ἐστάσαντο,
<theoc. epigr. 18.4> δώδεκα ταὶ πρᾶται πόλιος, μέγα χρῆμα Λακαινᾶν,
<theoc. epigr. 18.5> ἁνίκα Τυνδαριδᾶν κατεδέξατο τὰν ἀγαπητὰν
<theoc. epigr. 18.6> μναστεύσας ̔Ελέναν ὁ νεώτερος ̓Ατρέος υἱός.
<theoc. epigr. 18.7> ἄειδον δ' ἄρα πᾶσαι ἐς ἓν μέλος ἐγκροτέοισαι
<theoc. epigr. 18.8> ποσσὶ περιπλέκτοις, ὑπὸ δ' ἴαχε δῶμ' ὑμεναίῳ.
<theoc. epigr. 18.9> οὕτω δὴ πρωιζὲ κατέδραθες ὦ φίλε γαμβρέ;
<theoc. epigr. 18.10> ἦ ῥά τις ἐσσὶ λίαν βαρυγούνατος; ἦ ῥα φίλυπνος;
<theoc. epigr. 18.11> ἦ ῥα πολύν τιν' ἔπινες, ὅτ' εἰς εὐνὰν κατεβάλλευ;
<theoc. epigr. 18.12> εὕδειν μὰν σπεύδοντα καθ' ὥραν αὐτὸν ἐχρῆν τυ,
<theoc. epigr. 18.13> παῖδα δ' ἐᾶν σὺν παισὶ φιλοστόργῳ παρὰ ματρὶ
<theoc. epigr. 18.14> παίσδειν ἐς βαθὺν ὄρθρον, ἐπεὶ καὶ ἔνας καὶ ἐς ἀῶ
<theoc. epigr. 18.15> κεἰς ἔτος ἐξ ἔτεος Μενέλαε τεὰ νυὸς ἅδε.
<theoc. epigr. 18.16> ὄλβιε γάμβρ', ἀγαθός τις ἐπέπταρεν ἐρχομένῳ τοι
<theoc. epigr. 18.17> ἐς Σπάρταν, ἅπερ ὥλλοι ἀριστέες, ὡς ἀνύσαιο.
<theoc. epigr. 18.18> μοῦνος ἐν ἡμιθέοις Κρονίδαν Δία πενθερὸν ἑξεῖς.
<theoc. epigr. 18.19> Ζανός τοι θυγάτηρ ὑπὸ τὰν μίαν ἵκετο χλαῖναν,
<theoc. epigr. 18.20> οἵα ̓Αχαιιάδων γαῖαν πατεῖ οὐδὲ μί' ἄλλα.
<theoc. epigr. 18.21> ἦ μέγα κέν τι τέκοιτ', εἰ ματέρι τίκτοι ὁμοῖον.
<theoc. epigr. 18.22> ἄμμες δ' αἱ πᾶσαι συνομάλικες, αἷς δρόμος ωὑτός
<theoc. epigr. 18.23> χρισαμέναις ἀνδριστὶ παρ' Εὐρώταο λοετροῖς,
<theoc. epigr. 18.24> τετράκις ἑξήκοντα κόραι, θῆλυς νεολαία,
<theoc. epigr. 18.25> τᾶν οὐδέν τις ἄμωμος, ἐπεί χ' ̔Ελένᾳ παρισωθῇ.
<theoc. epigr. 18.26> ̓Αὼς ἀντέλλοισα καλὸν διέφανε πρόσωπον,
<theoc. epigr. 18.27> πότνια νὺξ τό τε λευκὸν ἔαρ χειμῶνος ἀνέντος:
<theoc. epigr. 18.28> ὧδε καὶ ἁ χρυσέα ̔Ελένα διαφαίνετ' ἐν ἁμῖν.
<theoc. epigr. 18.29> πιείρᾳ μέγα λᾷον ἀνέδραμε κόσμος ἀρούρᾳ
<theoc. epigr. 18.30> ἢ κάπῳ κυπάρισσος ἢ ἅρματι Θεσσαλὸς ἵππος:
<theoc. epigr. 18.31> ὧδε καὶ ἁ ῥοδόχρως ̔Ελένα Λακεδαίμονι κόσμος.
<theoc. epigr. 18.32> οὔτέ τις ἐκ ταλάρω πανίσδεται ἔργα τοιαῦτα,
<theoc. epigr. 18.33> οὔτ' ἐνὶ δαιδαλέῳ πυκινώτερον ἄτριον ἱστῷ
<theoc. epigr. 18.34> κερκίδι συμπλέξασα μακρῶν ἔταμ' ἐκ κελεόντων.
<theoc. epigr. 18.35> οὐ μὰν οὐδὲ λύραν τις ἐπίσταται ὧδε κροτῆσαι
<theoc. epigr. 18.36> ̓́Αρτεμιν ἀείδοισα καὶ εὐρύστερνον ̓Αθάναν,
<theoc. epigr. 18.37> ὡς ̔Ελένα, τᾶς πάντες ἐπ' ὄμμασιν ἵμεροι ἐντί.
<theoc. epigr. 18.38> ὦ καλὰ ὦ χαρίεσσα κόρα, τὺ μὲν οἰκέτις ἤδη,
<theoc. epigr. 18.39> ἄμμες δ' ἐς δρόμον ἦρι καὶ ἐς λειμώνια φύλλα
<theoc. epigr. 18.40> ἑρψοῦμες στεφάνως δρεψούμεναι ἁδὺ πνέοντας,
<theoc. epigr. 18.41> πολλὰ τεοῦς ̔Ελένα μεμναμέναι ὡς γαλαθηναὶ
<theoc. epigr. 18.42> ἄρνες γειναμένας ὄιος μαστὸν ποθέοισαι.
<theoc. epigr. 18.43> πρᾶταί τοι στέφανον λωτῶ χαμαὶ αὐξομένοιο
<theoc. epigr. 18.44> πλέξασαι σκιερὰν καταθήσομεν ἐς πλατάνιστον,
<theoc. epigr. 18.45> πρᾶται δ' ἀργυρέας ἐξ ὄλπιδος ὑγρὸν ἄλειφαρ
<theoc. epigr. 18.46> λαζύμεναι σταξεῦμες ὑπὸ σκιερὰν πλατάνιστον:
<theoc. epigr. 18.47> γράμματα δ' ἐν φλοιῷ γεγράψεται, （ὡς παριών τις
<theoc. epigr. 18.48> ἀννείμῃ,） δωριστί: σέβου μ': ̔Ελένας φυτὸν εἰμί.
<theoc. epigr. 18.49> χαίροις ὦ νύμφα, χαίροις εὐπένθερε γαμβρέ.
<theoc. epigr. 18.50> Λατὼ μὲν δοίη, Λατὼ κουροτρόφος ὔμμιν
<theoc. epigr. 18.51> εὐτεκνίαν, Κύπρις δέ, θεὰ Κύπρις ἶσον ἔρασθαι
<theoc. epigr. 18.52> ἀλλάλων, Ζεὺς δέ, Κρονίδας Ζεὺς ἄφθιτον ὄλβον,
<theoc. epigr. 18.53> ὡς ἐξ εὐπατριδᾶν εἰς εὐπατρίδας πάλιν ἔνθῃ.
<theoc. epigr. 18.54> εὕδετ' ἐς ἀλλάλων στέρνον φιλότητα πνέοντες
<theoc. epigr. 18.55> καὶ πόθον, ἔγρεσθαι δὲ πρὸς ἀῶ μἠπιλάθησθε.
<theoc. epigr. 18.56> νεύμεθα κἄμμες ἐς ὄρθρον, ἐπεί κα πρᾶτος ἀοιδὸς
<theoc. epigr. 18.57> ἐξ εὐνᾶς κελαδήσῃ ἀνασχὼν εὔτριχα δειράν.
<theoc. epigr. 18.58> ̔Υμὴν ὦ ̔Υμέναιε, γάμῳ ἐπὶ τῷδε χαρείης.
<theoc. epigr. 19.1> τὸν κλέπταν πότ' ̓́Ερωτα κακὰ κέντασε μέλισσα
<theoc. epigr. 19.2> κηρίον ἐκ σίμβλων συλεύμενον, ἄκρα δὲ χειρῶν
<theoc. epigr. 19.3> δάκτυλα πάνθ' ὑπένυξεν. ὁ δ' ἄλγεε καὶ χέρ' ἐφύση
<theoc. epigr. 19.4> καὶ τὰν γᾶν ἐπάταξε καὶ ἅλατο, τᾷ δ' ̓Αφροδίτᾳ
<theoc. epigr. 19.5> δεῖξεν τὰν ὀδύναν καὶ μέμφετο, ὅττί γε τυτθὸν
<theoc. epigr. 19.6> θηρίον ἐστὶ μέλισσα καὶ ἁλίκα τραύματα ποιεῖ.
<theoc. epigr. 19.7> χἁ μάτηρ γελάσασα: τί δ'; οὐκ ἴσος ἐσσὶ μελίσσαις;
<theoc. epigr. 19.8> ὡς τυτθὸς μὲν ἔφυς, τὰ δὲ τραύματα χἁλίκα ποιεῖς.
<theoc. epigr. 20.1> Εὐνείκα μ' ἐγέλαξε θέλοντά μιν ἁδὺ φιλῆσαι,
<theoc. epigr. 20.2> καί μ' ἐπικερτομέοισα τάδ' ἔννεπεν: “ἔρρ' ἀπ' ἐμεῖο.
<theoc. epigr. 20.3> βουκόλος ὢν ἐθέλεις με κύσαι τάλαν; οὐ μεμάθηκα
<theoc. epigr. 20.4> ἀγροίκως φιλέειν, ἀλλ' ἀστικὰ χείλεα θλίβειν.
<theoc. epigr. 20.5> μή τύ γέ μευ κύσσῃς τὸ καλὸν στόμα μηδ' ἐν ὀνείροις.
<theoc. epigr. 20.6> οἷα βλέπεις, ὁπποῖα λαλεῖς, ὡς ἄγρια παίσδεις,
<theoc. epigr. 20.7> ὡς τρυφέρ' αἰκάλλεις, ὡς κωτίλα ῥήματα φράσδεις:
<theoc. epigr. 20.8> ὡς μαλακὸν τὸ γένειον ἔχεις, ὡς ἁδέα χαίταν.
<theoc. epigr. 20.9> χείλεά τοι νοσέοντι, χέρες δέ τοι ἐντὶ μέλαιναι,
<theoc. epigr. 20.10> καὶ κακὸν ἐξόσδεις. ἀπ' ἐμεῦ φύγε, μή με μολύνῃς.”
<theoc. epigr. 20.11> τοιάδε μυθίζοισα τρὶς εἰς ἑὸν ἔπτυσε κόλπον,
<theoc. epigr. 20.12> καί μ' ἀπὸ τᾶς κεφαλᾶς ποτὶ τὼ πόδε συνεχὲς εἶδε
<theoc. epigr. 20.13> χείλεσι μυχθίζοισα καὶ ὄμμασι λοξὰ βλέποισα,
<theoc. epigr. 20.14> καὶ πολὺ τᾷ μορφᾷ θηλύνετο, καί τι σεσαρὸς
<theoc. epigr. 20.15> καὶ σοβαρόν μ' ἐγέλαξεν. ἐμοὶ δ' ἄφαρ ἔζεσεν αἷμα,
<theoc. epigr. 20.16> καὶ χρόα φοινίχθην ὑπὸ τὤλγεος ὡς ῥόδον ἕρσᾳ.
<theoc. epigr. 20.17> χἁ μὲν ἔβα με λιποῖσα: φέρω δ' ὑποκάρδιον ὀργάν,
<theoc. epigr. 20.18> ὅττί με τὸν χαρίεντα κακὰ μωμήσαθ' ἑταίρα.
<theoc. epigr. 20.19> ποιμένες, εἴπατέ μοι τὸ κρήγυον: οὐ καλὸς ἐμμί;
<theoc. epigr. 20.20> ἆρά τις ἐξαπίνας με θεὸς βροτὸν ἄλλον ἔτευξε;
<theoc. epigr. 20.21> καὶ γὰρ ἐμοὶ τὸ πάροιθεν ἐπάνθεεν ἁδύ τι κάλλος
<theoc. epigr. 20.22> ὡς κισσὸς ποτὶ πρέμνον, ἐμὰν δ' ἐπύκαζεν ὑπήναν,
<theoc. epigr. 20.23> χαῖται δ' οἷα σέλινα περὶ κροτάφοισι κέχυντο,
<theoc. epigr. 20.24> καὶ λευκὸν τὸ μέτωπον ἐπ' ὀφρύσι λάμπε μελαίναις:
<theoc. epigr. 20.25> ὄμματά μοι γλαυκᾶς χαροπώτερα πολλὸν ̓Αθάνας,
<theoc. epigr. 20.26> καὶ στόμα δ' αὖ πακτᾶς γλυκερώτερον, ἐκ στομάτων δὲ
<theoc. epigr. 20.27> ἔρρεέ μοι φωνὰ γλυκερωτέρα ἢ μέλι κηρῶ.
<theoc. epigr. 20.28> ἁδὺ δέ μοι τὸ μέλισμα, καὶ ἢν σύριγγι μελίσδω,
<theoc. epigr. 20.29> κἢν αὐλῷ δονέω, κἢν δώνακι, κἢν πλαγιαύλῳ.
<theoc. epigr. 20.30> καὶ πᾶσαι καλόν με κατ' ὤρεα φαντὶ γυναῖκες,
<theoc. epigr. 20.31> καὶ πᾶσαί με φιλεῦντι: τὰ δ' ἀστικά μ' οὐκ ἐφίλασεν,
<theoc. epigr. 20.32> ἀλλ' ὅτι βουκόλος ἐμμὶ παρέδραμε κοὔποτ' ἀκούει,
<theoc. epigr. 20.33> ὡς ὁ καλὸς Διόνυσος ἐν ἄγκεσι πόρτιν ἔλαυνεν:
<theoc. epigr. 20.34> οὐκ ἔγνω δ', ὅτι Κύπρις ἐπ' ἀνέρι μήνατο βούτᾳ
<theoc. epigr. 20.35> καὶ Φρυγίοις ἐνόμευσεν ἐν ὤρεσι καὶ τὸν ̓́Αδωνιν
<theoc. epigr. 20.36> ἐν δρυμοῖσι φίλασε καὶ ἐν δρυμοῖσιν ἔκλαυσεν.
<theoc. epigr. 20.37> ̓Ενδυμίων δὲ τίς ἦν; οὐ βουκόλος; ὅν γε Σελάνα
<theoc. epigr. 20.38> βουκολέοντα φίλασεν, ἀπ' Οὐλύμπω δὲ μολοῖσα
<theoc. epigr. 20.39> λάθριον ἀν νάπος ἦλθε καὶ εἰς ἕνα παιδὶ κάθευδε.
<theoc. epigr. 20.40> καὶ τὺ ̔Ρέα κλαίεις τὸν βουκόλον. οὐχὶ δὲ καὶ τὺ
<theoc. epigr. 20.41> ὦ Κρονίδα διὰ παῖδα βοηνόμον ὄρνις ἐπλάγχθης;
<theoc. epigr. 20.42> Εὐνείκα δὲ μόνα τὸν βουκόλον οὐκ ἐφίλασεν,
<theoc. epigr. 20.43> ἁ Κυβέλας κρέσσων καὶ Κύπριδος ἠδὲ Σελάνας.
<theoc. epigr. 20.44> μηκέτι μηδὲ σὺ Κύπρι τὸν ἁδέα μήτε κατ' ἄστυ
<theoc. epigr. 20.45> μήτ' ἐν ὄρει φιλέοις, μούνη δ' ἀνὰ νύκτα καθεύδοις.
<theoc. epigr. 21.1> ̔Α πενία Διόφαντε μόνα τὰς τέχνας ἐγείρει,
<theoc. epigr. 21.2> αὐτὰ τῶ μόχθοιο διδάσκαλος: οὐδὲ γὰρ εὕδειν
<theoc. epigr. 21.3> ἀνδράσιν ἐργατίναισι κακαὶ παρέχοντι μέριμναι.
<theoc. epigr. 21.4> κἂν ὀλίγον νυκτός τις ἐπιμύσσῃσι, τὸν ὕπνον
<theoc. epigr. 21.5> αἰφνίδιον θορυβεῦσιν ἐφιστάμεναι μελεδῶναι.
<theoc. epigr. 21.6> ̓Ιχθύος ἀγρευτῆρες ὅμως δύο κεῖντο γέροντες,
<theoc. epigr. 21.7> στρωσάμενοι βρύον αὖον ὑπὸ πλεκταῖς καλύβαισι,
<theoc. epigr. 21.8> κεκλιμένοι τοίχῳ τῷ φυλλίνῳ: ἐγγύθι δ' αὐτοῖν
<theoc. epigr. 21.9> κεῖτο τὰ ταῖν χειροῖν ἀθλήματα, τοὶ καλαθίσκοι,
<theoc. epigr. 21.10> τοὶ κάλαμοι, τἄγκιστρα τὰ φυκιόεντα δέλητα
<theoc. epigr. 21.11> ὁρμιαὶ κύρτοι τε καὶ ἐκ σχοίνων λαβύρινθοι,
<theoc. epigr. 21.12> μήρινθοι κώπα τε γέρων τ' ἐπ' ἐρείσμασι λέμβος:
<theoc. epigr. 21.13> νέρθεν τᾶς κεφαλᾶς φορμὸς βραχύς, εἷμά τ' ἐπί σφι
<theoc. epigr. 21.14> οὗτος τοῖς ἁλιεῦσιν ὁ πᾶς πόρος, οὗτος ὁ πλοῦτος.
<theoc. epigr. 21.15> οὐδεὶς δ' οὐ σισύραν εἶχ' οὐ λίνα: πάντα περισσά,
<theoc. epigr. 21.16> πάντ' ἐδόκει τήνοις: ἁ γὰρ πενία σφας ἔτειρε
<theoc. epigr. 21.17> οὐδεὶς δ' ἐν μέσσῳ γείτων: πενίᾳ δὲ παρ' αὐτὰν
<theoc. epigr. 21.18> θλιβομέναν καλύβαν τρυφερὸν προσέναχε θάλασσα.
<theoc. epigr. 21.19> κοὔπω τὸν μέσατον δρόμον ἄνυεν ἅρμα Σελάνας,
<theoc. epigr. 21.20> τοὺς δ' ἁλιεῖς ἤγειρε φίλος πόνος, ἐκ βλεφάρων δὲ
<theoc. epigr. 21.21> ὕπνον ἀπωσάμενοι σφετέραις φρεσὶν ἤρεθον αὐδάν.
<theoc. epigr. 21.22> ψεύδοντ' ὦ φίλε πάντες, ὅσοι τὰς νύκτας ἔφασκον
<theoc. epigr. 21.23> τῶ θέρεος μινύθειν, ὅτε τἄματα μακρὰ φέρει Ζεύς.
<theoc. epigr. 21.24> ἤδη μυρί' ἐσεῖδον ὀνείρατα, κοὐδέπω ἀώς.
<theoc. epigr. 21.25> μὴ λαθόμην; τί τὸ χρῆμα; χρόνον δ' αἱ νύκτες ἔχοντι.
<theoc. epigr. 21.26> ̓Ασφαλίων, μέμφῃ τὸ καλὸν θέρος; οὐ γὰρ ὁ καιρὸς
<theoc. epigr. 21.27> αὐτομάτως παρέβα τὸν ἑὸν δρόμον: ἀλλὰ τὸν ὕπνον
<theoc. epigr. 21.28> ἁ φροντὶς κόπτοισα μακρὰν τὰν νύκτα ποιεῖ τοι.
<theoc. epigr. 21.29> ἆρ' ἔμαθες κρίνειν πόκ' ἐνύπνια; χρηστὰ γὰρ εἶδον.
<theoc. epigr. 21.30> οὔ δε θέλω τὠμῶ φαντάσματος ἦμεν ἄμοιρον.
<theoc. epigr. 21.31> ὡς καὶ τὰν ἄγραν, τὠνείρατα πάντα μερίζευ.
<theoc. epigr. 21.32> ὃς γὰρ ἂν εἰκάξῃ κατὰ τὸν νόον οὗτος ἄριστος
<theoc. epigr. 21.33> ἐστὶν ὀνειροκρίτας, ὁ διδάσκαλός ἐστι παρ' ᾧ νοῦς.
<theoc. epigr. 21.34> ἄλλως καὶ σχολά ἐστι: τί γὰρ ποιεῖν ἂν ἔχοι τις
<theoc. epigr. 21.35> κείμενος ἐν φύλλοις ποτὶ κύματι μηδὲ καθεύδων,
<theoc. epigr. 21.36> ἀλλ' ὄνος ἐν ῥάμνῳ τό τε λύχνιον ἐν πρυτανείῳ:
<theoc. epigr. 21.37> φαντὶ γὰρ ἀγρυπνίαν τόδ' ἔχειν.
<theoc. epigr. 21.38> λέγε μοί ποτε νυκτὸς
<theoc. epigr. 21.39> ὄψιν, ἐπεὶ τά τις οἶδε λέγει μανύεν ἑταίρῳ.
<theoc. epigr. 21.40> δειλινὸν ὡς κατέδαρθον ἐν εἰναλίοισι πόνοισιν
<theoc. epigr. 21.40> （οὐ μὰν ἦν πολύσιτος, ἐπεὶ δειπνεῦντες ἐν ὥρᾳ,
<theoc. epigr. 21.41> εἰ μέμνῃ, τᾶς γαστρὸς ἐφειδόμεθ'）, εἶδον ἐμαυτὸν
<theoc. epigr. 21.42> ἐν πέτρᾳ μεμαῶτα, καθεζόμενος δ' ἐδόκευον
<theoc. epigr. 21.43> ἰχθύας, ἐκ καλάμων δὲ πλάνον κατέσειον ἐδωδάν.
<theoc. epigr. 21.44> καί τις τῶν τραφερῶν ὠρέξατο: καὶ γὰρ ἐν ὕπνοις
<theoc. epigr. 21.45> πᾶσα κύων ἄρκτον μαντεύεται, ἰχθύα κἠγών.
<theoc. epigr. 21.46> χὡ μὲν τὠγκίστρῳ ποτεφύετο, καὶ ῥέεν αἷμα,
<theoc. epigr. 21.47> τὸν κάλαμον δ' ὑπὸ τῶ κινήματος ἀγκύλον εἶχον
<theoc. epigr. 21.48> τὼ χέρε τεινόμενον περικλώμενον, εὐρὺν ἀγῶνα,
<theoc. epigr. 21.49> πῶς νιν ἕλω μέγαν ἰχθὺν ἀφαυροτέροισι σιδάροις.
<theoc. epigr. 21.50> εἶθ' ὑπομιμνάσκων τῶ τρώματος ἠρέμ' ἔνυξα,
<theoc. epigr. 21.51> καὶ νύξας ἐχάλαξα, καὶ οὐ φεύγοντος ἔτεινα.
<theoc. epigr. 21.52> ἤνυσα δ' ὦν τὸν ἄεθλον, ἀνείλκυσα χρύσεον ἰχθύν,
<theoc. epigr. 21.53> παντᾷ τοι χρυσῷ πεπυκασμένον: εἶχε δὲ δεῖμα,
<theoc. epigr. 21.54> μήτι Ποσειδάωνι πέλοι πεφιλημένος ἰχθὺς
<theoc. epigr. 21.55> ἢ τάχα τᾶς γλαυκᾶς κειμήλιον ̓Αμφιτρίτης.
<theoc. epigr. 21.56> ἠρέμα δ' αὐτὸν ἐγὼν ἐκ τὠγκίστρω ἀπέλυσα,
<theoc. epigr. 21.57> μή ποτε τῶ στόματος τἀγκίστρια χρυσὸν ἔχοιεν.
<theoc. epigr. 21.58> καὶ τὸν μὲν πίστευσα καλεῖν τὸν ἐπήρατον ἰχθύν,
<theoc. epigr. 21.59> ὤμοσα δ' οὐκέτι λοιπὸν ὑπὲρ πελάγους πόδα θεῖναι,
<theoc. epigr. 21.60> ἀλλὰ μενεῖν ἐπὶ γᾶς καὶ τῷ χρυσῷ βασιλεύσειν.
<theoc. epigr. 21.61> ταῦτά με κἀξήγειρε, τὺ δ' ὦ ξένε λοιπὸν ἔρειδε
<theoc. epigr. 21.62> τὰν γνώμαν: ὅρκον γὰρ ἐγὼ τὸν ἐπώμοσα ταρβῶ.
<theoc. epigr. 21.63> καὶ σύγε τί τρέσσεις; οὐκ ὤμοσας: οὐδὲ γὰρ ἰχθὺν
<theoc. epigr. 21.64> χρύσεον ὡς ἴδες εὗρες, ἴσα δ' ἦν ψεύδεσιν ὄψις,
<theoc. epigr. 21.65> ἐλπὶς τῶν ὕπνων. ζάτει τὸν σάρκινον ἰχθύν,
<theoc. epigr. 21.65> εἰ γάρ πᾳ κνώσσων ἔτ' ἐτώσια ταῦτα ματεύσεις,
<theoc. epigr. 21.66> μὴ σὺ θάνῃς λιμῷ καίτοι χρυσοῖσιν ὀνείροις.
<theoc. epigr. 22.1> ̔Υμνέομεν Λήδας τε καὶ αἰγιόχου Διὸς υἱώ,
<theoc. epigr. 22.2> Κάστορα καὶ φοβερὸν Πολυδεύκεα πὺξ ἐρεθίζειν
<theoc. epigr. 22.3> χεῖρας ἐπιζεύξαντα μέσας βοέοισιν ἱμᾶσιν.
<theoc. epigr. 22.4> ὑμνέομεν καὶ δὶς καὶ τὸ τρίτον ἄρσενα τέκνα
<theoc. epigr. 22.5> κούρης Θεστιάδος, Λακεδαιμονίους δύ' ἀδελφούς,
<theoc. epigr. 22.6> ἀνθρώπων σωτῆρας ἐπὶ ξυροῦ ἤδη ἐόντων,
<theoc. epigr. 22.7> ἵππων θ' αἱματόεντα ταρασσομένων καθ' ὅμιλον,
<theoc. epigr. 22.8> νηῶν θ', αἳ δύνοντα καὶ οὐρανὸν ἐξανύοντα
<theoc. epigr. 22.9> ἄστρα βιαζόμεναι χαλεποῖς ἐνέκυρσαν ἀήταις.
<theoc. epigr. 22.10> οἱ δέ σφεων κατὰ πρύμναν ἀείραντες μέγα κῦμα,
<theoc. epigr. 22.11> ἠὲ καὶ ἐκ πρῴρηθεν, ἢ ὅππῃ θυμὸς ἑκάστου,
<theoc. epigr. 22.12> ἐς κοίλην ἔρριψαν, ἀνέρρηξαν δ' ἄρα τοίχους
<theoc. epigr. 22.13> ἀμφοτέρους: κρέμαται δὲ σὺν ἱστίῳ ἄρμενα πάντα
<theoc. epigr. 22.14> εἰκῇ ἀποκλασθέντα: πολὺς δ' ἐξ οὐρανοῦ ὄμβρος
<theoc. epigr. 22.15> νυκτὸς ἐφερπούσης: παταγεῖ δ' εὐρεῖα θάλασσα,
<theoc. epigr. 22.16> κοπτομένη πνοιαῖς τε καὶ ἀρρήκτοισι χαλάζαις.
<theoc. epigr. 22.17> ἀλλ' ἔμπης ὑμεῖς γε καὶ ἐκ βυθοῦ ἕλκετε νῆας
<theoc. epigr. 22.18> αὐτοῖσιν ναύτῃσιν ὀιομένοις θανέεσθαι:
<theoc. epigr. 22.19> αἶψα δ' ἀπολήγοντ' ἄνεμοι, λιπαρὴ δὲ γαλάνη
<theoc. epigr. 22.20> ἀμπέλαγος: νεφέλαι δὲ διέδραμον ἄλλυδις ἄλλαι:
<theoc. epigr. 22.21> ἐκ δ' ἄρκτοι τ' ἐφάνησαν, ὄνων τ' ἀνὰ μέσσον ἀμαυρὴ
<theoc. epigr. 22.22> φάτνη σημαίνοισα τὰ πρὸς πλόον εὔδια πάντα.
<theoc. epigr. 22.23> ὦ ἄμφω θνητοῖσι βοηθόοι, ὦ φίλοι ἄμφω,
<theoc. epigr. 22.24> ἱππῆες κιθαρισταί, ἀεθλητῆρες ἀοιδοί:
<theoc. epigr. 22.25> Κάστορος ἢ πρώτου Πολυδεύκεος ἄρξομ' ἀείδειν;
<theoc. epigr. 22.26> ἀμφοτέρους ὑμνέων Πολυδεύκεα πρῶτον ἀείσω.
<theoc. epigr. 22.27> ̔Η μὲν ἄρα προφυγοῦσα πέτρας εἰς ἓν ξυνιούσας
<theoc. epigr. 22.28> ̓Αργὼ καὶ νιφόεντος ἀταρτηρὸν στόμα Πόντου
<theoc. epigr. 22.29> Βέβρυκας εἰσαφίκανε θεῶν φίλα τέκνα φέρουσα.
<theoc. epigr. 22.30> ἔνθα μιῆς πολλοὶ κατὰ κλίμακος ἀμφοτέρων ἒξ
<theoc. epigr. 22.31> τοίχων ἄνδρες ἔβαινον ̓Ιησονίης ἀπὸ νηός.
<theoc. epigr. 22.32> ἐκβάντες δ' ἐπὶ θῖνα βαθὺν καὶ ὑπήνεμον ἀκτὴν
<theoc. epigr. 22.33> εὐνάς τ' ἐστόρνυντο πυρεῖά τε χερσὶν ἐνώμων.
<theoc. epigr. 22.34> Κάστωρ δ' αἰολόπωλος ὅ τ' οἰνωπὸς Πολυδεύκης
<theoc. epigr. 22.35> ἄμφω ἐρημάζεσκον ἀποπλαγχθέντες ἑταίρων,
<theoc. epigr. 22.36> παντοίην ἐν ὄρει θηεύμενοι ἄγριον ὕλην.
<theoc. epigr. 22.37> εὗρον δ' ἀέναον κρήνην ὑπὸ λισσάδι πέτρῃ
<theoc. epigr. 22.38> ὕδατι πεπληθυῖαν ἀκηράτῳ: αἱ δ' ὑπένερθεν
<theoc. epigr. 22.39> λάλλαι κρυστάλλῳ ἠδ' ἀργύρῳ ἰνδάλλοντο
<theoc. epigr. 22.40> ἐκ βυθοῦ: ὑψηλαὶ δὲ πεφύκεσαν ἀγχόθι πεῦκαι
<theoc. epigr. 22.41> λεῦκαί τε πλάτανοί τε καὶ ἀκρόκομοι κυπάρισσοι,
<theoc. epigr. 22.42> ἄνθεά τ' εὐώδη, λασίαις φίλα ἔργα μελίσσαις,
<theoc. epigr. 22.43> ὅσς' ἔαρος λήγοντος ἐπιβρύει ἀν λειμῶνας.
<theoc. epigr. 22.44> ἔνθα δ' ἀνὴρ ὑπέροπλος ἐνήμενος ἐνδιάασκε,
<theoc. epigr. 22.45> δεινὸς ἰδεῖν, σκληραῖσι τεθλασμένος οὔατα πυγμαῖς:
<theoc. epigr. 22.46> στήθεα δ' ἐσφαίρωτο πελώρια καὶ πλατὺ νῶτον
<theoc. epigr. 22.47> σαρκὶ σιδηρείῃ, σφυρήλατος οἷα κολοσσός.
<theoc. epigr. 22.48> ἐν δὲ μύες στερεοῖσι βραχίοσιν ἄκρον ὑπ' ὦμον
<theoc. epigr. 22.49> ἕστασαν ἠύτε πέτροι ὁλοίτροχοι, οὕστε κυλίνδων
<theoc. epigr. 22.50> χειμάρρους ποταμὸς μεγάλαις περιέξεσε δίναις:
<theoc. epigr. 22.51> αὐτὰρ ὑπὲρ νώτοιο καὶ αὐχένος ᾐωρεῖτο
<theoc. epigr. 22.52> ἄκρων δέρμα λέοντος ἀφημμένον ἐκ ποδεώνων.
<theoc. epigr. 22.53> τὸν πρότερος προσέειπεν ἀεθλοφόρος Πολυδεύκης.
<theoc. epigr. 22.54> χαῖρε ξεῖν', ὅτις ἐσσί. τίνες βροτοί, ὧν ὅδε χῶρος;
<theoc. epigr. 22.55> χαίρω πῶς, ὅτε τ' ἄνδρας ὁρῶ, τοὺς μὴ πρὶν ὄπωπα;
<theoc. epigr. 22.56> θάρσει. μήτ' ἀδίκους μήτ' ἐξ ἀδίκων φάθι λεύσσειν.
<theoc. epigr. 22.57> θαρσέω, κοὐκ ἐκ σεῦ με διδάσκεσθαι τόδ' ἔοικεν.
<theoc. epigr. 22.58> ἄγριος εἶ, πρὸς πάντα παλίγκοτος, ἢ ὑπερόπτης;
<theoc. epigr. 22.59> τοιόσδ' οἷον ὁρᾷς: τῆς σῆς γε μὲν οὐκ ἐπιβαίνω.
<theoc. epigr. 22.60> π. ἔλθοις, καὶ ξενίων γε τυχὼν πάλιν οἴκαδ' ἱκάνοις.
<theoc. epigr. 22.61> μήτε σύ με ξείνιζε, τά τ' ἐξ ἐμεῦ οὐκ ἐν ἑτοίμῳ.
<theoc. epigr. 22.62> δαιμόνι', οὐδ' ἂν τοῦδε πιεῖν ὕδατος σύγε δοίης;
<theoc. epigr. 22.63> γνώσεαι, εἴ σευ δῖψος ἀνειμένα χείλεα τέρσει.
<theoc. epigr. 22.64> ἄργυρος ἢ τίς ὁ μισθός, ἐρεῖς, ᾧ κέν σε πίθοιμεν;
<theoc. epigr. 22.65> α. εἷς ἑνὶ χεῖρας ἄειρον ἐναντίος ἀνδρὶ καταστάς.
<theoc. epigr. 22.66> πυγμάχος, ἢ καὶ ποσσὶ θενὼν σκέλος;
<theoc. epigr. 22.67> ………ὄμματά γ' ὀρθὸς
<theoc. epigr. 22.68> πὺξ διατεινάμενος σφετέρης μὴ φείδεο τέχνης.
<theoc. epigr. 22.69> τίς γάρ, ὅτῳ χεῖρας καὶ ἐμοὺς συνερείσω ἱμάντας;
<theoc. epigr. 22.70> ἐγγὺς ὁρᾷς: οὐ γύννις ἐὼν κεκλήσεθ' ὁ πύκτης.
<theoc. epigr. 22.70> π. ἦ καὶ ἄεθλον ἑτοῖμον, ἐφ' ᾧ δηρισόμεθ' ἄμφω
<theoc. epigr. 22.71> σὸς μὲν ἐγώ, σὺ δ' ἐμὸς κεκλήσεαι, αἴκε κρατήσω.
<theoc. epigr. 22.72> ὀρνίθων φοινικολόφων τοιοίδε κυδοιμοί.
<theoc. epigr. 22.73> εἴτ' οὖν ὀρνίθεσσιν ἐοικότες εἴτε λέουσι
<theoc. epigr. 22.74> γινόμεθ', οὐκ ἄλλῳ γε μαχεσσαίμεσθ' ἐπ' ἀέθλῳ.
<theoc. epigr. 22.75> ͂̓Η ῥ' ̓́Αμυκος, καὶ κόχλον ἑλὼν μυκήσατοκοίλην.
<theoc. epigr. 22.76> οἱ δὲ θοῶς συνάγερθεν ὑπὸ σκιερὰς πλατανίστους
<theoc. epigr. 22.77> κόχλου φυσηθέντος ἀεὶ Βέβρυκες κομόωντες.
<theoc. epigr. 22.78> ὣς δ' αὔτως ἥρωας ἰὼν ἐκαλέσσατο πάντας
<theoc. epigr. 22.79> Μαγνήσσης ἀπὸ νηὸς ὑπείροχος ἐν δαῒ Κάστωρ.
<theoc. epigr. 22.80> οἱ δ' ἐπεὶ οὖν σπείρῃσιν ἐκαρτύναντο βοείαις
<theoc. epigr. 22.81> χεῖρας καὶ περὶ γυῖα μακροὺς εἵλιξαν ἱμάντας,
<theoc. epigr. 22.82> ἐς μέσσον σύναγον φόνον ἀλλήλοισι πνέοντες.
<theoc. epigr. 22.83> ἔνθα πολύς σφισι μόχθος ἐπειγομένοισιν ἐτύχθη,
<theoc. epigr. 22.84> ὁππότερος κατὰ νῶτα λάβοι φάος ἠελίοιο:
<theoc. epigr. 22.85> ἰδρείῃ μέγαν ἄνδρα παρήλυθες ὦ Πολύδευκες,
<theoc. epigr. 22.86> βάλλετο δ' ἀκτίνεσσιν ἅπαν ̓Αμύκοιο πρόσωπον.
<theoc. epigr. 22.87> αὐτὰρ ὅγ' ἐν θυμῷ κεχολωμένος ἵετο πρόσσω,
<theoc. epigr. 22.88> χερσὶ τιτυσκόμενος. τοῦ δ' ἄκρον τύψε γένειον
<theoc. epigr. 22.89> Τυνδαρίδης ἐπιόντος: ὀρίνθη δὲ πλέον ἢ πρίν,
<theoc. epigr. 22.90> σὺν δὲ μάχην ἐτάραξε, πολὺς δ' ἐπέκειτο νενευκὼς
<theoc. epigr. 22.91> ἐς γαῖαν. Βέβρυκες δ' ἐπαΰτεον, οἱ δ' ἑτέρωθεν
<theoc. epigr. 22.92> ἥρωες κρατερὸν Πολυδεύκεα θαρσύνεσκον,
<theoc. epigr. 22.93> δειδιότες μή πώς μιν ἐπιβρίσας δαμάσειε
<theoc. epigr. 22.94> χώρῳ ἐνὶ στεινῷ Τιτυῷ ἐναλίγκιος ἀνήρ.
<theoc. epigr. 22.95> ἤτοι ὅγ' ἔνθα καὶ ἔνθα παριστάμενος Διὸς υἱὸς
<theoc. epigr. 22.96> ἀμφοτέρῃσιν ἄμυσσεν ἀμοιβαδίς, ἔσχεθε δ' ὁρμῆς
<theoc. epigr. 22.97> παῖδα Ποσειδάωνος ὑπερφίαλόν περ ἐόντα.
<theoc. epigr. 22.98> ἔστη δὲ πληγαῖς μεθύων, ἐκ δ' ἔπτυσεν αἷμα
<theoc. epigr. 22.99> φοίνιον: οἱ δ' ἅμα πάντες ἀριστῆες κελάδησαν,
<theoc. epigr. 22.100> ὡς ἴδον ἕλκεα λυγρὰ περὶ στόμα τε γναθμούς τε:
<theoc. epigr. 22.101> ὄμματα δ' οἰδήσαντος ἀπεστείνωτο προσώπου.
<theoc. epigr. 22.102> τὸν μὲν ἄναξ ἐτάρασσεν ἐτώσια χερσὶ προδεικνὺς
<theoc. epigr. 22.103> πάντοθεν: ἀλλ' ὅτε δή μιν ἀμηχανέοντ' ἐνόησε,
<theoc. epigr. 22.104> μέσσης ῥινὸς ὕπερθε κατ' ὀφρύος ἤλασε πυγμῇ,
<theoc. epigr. 22.105> πᾶν δ' ἀπέσυρε μέτωπον ἐς ὀστέον. αὐτὰρ ὁ πληγεὶς
<theoc. epigr. 22.106> ὕπτιος ἐν φύλλοισι τεθηλόσιν ἐξετανύσθη.
<theoc. epigr. 22.107> ἔνθα μάχη δριμεῖα πάλιν γένετ' ὀρθωθέντος:
<theoc. epigr. 22.108> ἀλλήλους δ' ὄλεκον στερεοῖς θείνοντες ἱμᾶσιν.
<theoc. epigr. 22.109> ἀλλ' ὁ μὲν ἐς στῆθός τε καὶ ἔξω χεῖρας ἐνώμα
<theoc. epigr. 22.110> αὐχένος ἀρχηγὸς Βεβρύκων: ὁ δ' ἀεικέσι πληγαῖς
<theoc. epigr. 22.111> πᾶν συνέφυρε πρόσωπον ἀνίκητος Πολυδεύκης.
<theoc. epigr. 22.112> σάρκες δ' αἱ μὲν ἱδρῶτι συνίζανον, ἐκ μεγάλου δὲ
<theoc. epigr. 22.113> αἶψ' ὀλίγος γένετ' ἀνδρός: ὁ δ' αἰεὶ πάσσονα γυῖα
<theoc. epigr. 22.114> ἁπτομένου φορέεσκε πόνου καὶ χροιῇ ἀμείνων.
<theoc. epigr. 22.115> πῶς γὰρ δὴ Διὸς υἱὸς ἀδηφάγον ἄνδρα καθεῖλεν;
<theoc. epigr. 22.116> εἰπὲ θεά, σὺ γὰρ οἶσθα: ἐγὼ δ' ἑτέρων ὑποφήτης
<theoc. epigr. 22.117> φθέγξομαι, ὡς ἐθέλεις σύ, καὶ ὅππως τοι φίλον αὐτῇ.
<theoc. epigr. 22.118> ̓́Ητοι ὅγε ῥέξαί τι λιλαιόμενος μέγα ἔργον
<theoc. epigr. 22.119> σκαιῇ μὲν σκαιὴν Πολυδεύκεος ἔλλαβε χεῖρα,
<theoc. epigr. 22.120> δοχμὸς ἀπὸ προβολῆς κλινθείς, ἑτέρῃ δ' ἐπιβαίνων
<theoc. epigr. 22.121> δεξιτερῆς ἤνεγκεν ἀπὸ λαγόνος πλατὺ γυῖον.
<theoc. epigr. 22.122> καί κε τυχὼν ἔβλαψεν ̓Αμυκλαίων βασιλῆα.
<theoc. epigr. 22.123> ἀλλ' ὅγ' ὑπεξανέδυ κεφαλῇ, στιβαρῇ δ' ἅμα χειρὶ
<theoc. epigr. 22.124> πλῆξεν ὑπὸ σκαιὸν κρόταφον καὶ ἐπέμπεσεν ὤμῳ:
<theoc. epigr. 22.125> ἐκ δ' ἐχύθη μέλαν αἷμα θοῶς κροτάφοιο χανόντος:
<theoc. epigr. 22.126> λαιῇ δὲ στόμα κόψε, πυκνοὶ δ' ἀράβησαν ὀδόντες:
<theoc. epigr. 22.127> αἰεὶ δ' ὀξυτέρῳ πιτύλῳ δηλεῖτο πρόσωπον,
<theoc. epigr. 22.128> μέχρι συνηλοίησε παρήια. πᾶς δ' ἐπὶ γαίῃ
<theoc. epigr. 22.129> κεῖτ' ἀλλοφρονέων, καὶ ἀνέσχεθε νεῖκος ἀπαυδῶν
<theoc. epigr. 22.130> ἀμφοτέρας ἅμα χεῖρας, ἐπεὶ θανάτου σχεδὸν ἦεν.
<theoc. epigr. 22.131> τὸν μὲν ἄρα κρατέων περ ἀτάσθαλον οὐδὲν ἔρεξας,
<theoc. epigr. 22.132> ὦ πύκτη Πολύδευκες: ὄμοσσε δέ τοι μέγαν ὅρκον,
<theoc. epigr. 22.133> ὃν πατέρ' ἐκ πόντοιο Ποσειδάωνα κικλήσκων,
<theoc. epigr. 22.134> μήποτ' ἔτι ξείνοισιν ἑκὼν ἀνιηρὸς ἔσεσθαι.
<theoc. epigr. 22.135> καὶ σὺ μὲν ὕμνησαί μοι ἄναξ. σὲ δὲ Κάστορ ἀείσω,
<theoc. epigr. 22.136> Τυνδαρίδη ταχύπωλε δορυσσόε χαλκεοθώρηξ.
<theoc. epigr. 22.137> τὼ μὲν ἀναρπάξαντε δύω φερέτην Διὸς υἱὼ
<theoc. epigr. 22.138> δοιὰς Λευκίπποιο κόρας: δοιὼ δ' ἄρα τώγε
<theoc. epigr. 22.139> ἐσσυμένως ἐδίωκον ἀδελφεὼ υἷ' ̓Αφαρῆος,
<theoc. epigr. 22.140> γαμβρὼ μελλογάμω, Λυγκεὺς καὶ ὁ καρτερὸς ̓́Ιδας.
<theoc. epigr. 22.141> ἀλλ' ὅτε τύμβον ἵκανον ἀποφθιμένου ̓Αφαρῆος,
<theoc. epigr. 22.142> ἐκ δίφρων ἅμα πάντες ἐπ' ἀλλήλοισιν ὄρουσαν,
<theoc. epigr. 22.143> ἔγχεσι καὶ κοίλοισι βαρυνόμενοι σακέεσσι.
<theoc. epigr. 22.144> Λυγκεὺς δ' αὖ μετέειπεν ὑπὲκ κόρυθος μέγ' ἀύσας:
<theoc. epigr. 22.145> δαιμόνιοι, τί μάχης ἱμείρετε; πῶς δ' ἐπὶ νύμφαις
<theoc. epigr. 22.146> ἀλλοτρίαις χαλεποί, γυμναὶ δ' ἐν χερσὶ μάχαιραι;
<theoc. epigr. 22.147> ἡμῖν τοι Λεύκιππος ἑὰς ἕδνωσε θύγατρας
<theoc. epigr. 22.148> τάσδε πολὺ προτέροις, ἡμῖν γάμος οὗτος ἐν ὅρκῳ:
<theoc. epigr. 22.149> ὑμεῖς δ' οὐ κατὰ κόσμον ἐπ' ἀλλοτρίοις λεχέεσσιν
<theoc. epigr. 22.150> βουσὶ καὶ ἡμιόνοισι καὶ ἄλλοισι κτεάτεσσιν
<theoc. epigr. 22.151> ἄνδρα παρετρέψασθε, γάμον δ' ἐκλέπτετε δώροις.
<theoc. epigr. 22.152> ἦ μὰν πολλάκις ὔμμιν ἐνώπιον ἀμφοτέροισιν
<theoc. epigr. 22.153> αὐτὸς ἐγὼ τάδ' ἔειπα καὶ οὐ πολύμυθος ἐών περ:
<theoc. epigr. 22.154> “οὐχ οὕτω φίλοι ἄνδρες ἀριστήεσσιν ἔοικε
<theoc. epigr. 22.155> μνηστεύειν ἀλόχους, αἷς νυμφίοι ἤδη ἑτοῖμοι.
<theoc. epigr. 22.156> πολλή τοι Σπάρτη, πολλὴ δ' ἱππήλατος ͂̓Ηλις,
<theoc. epigr. 22.157> ̓Αρκαδίη τ' εὔμηλος ̓Αχαιῶν τε πτολίεθρα,
<theoc. epigr. 22.158> Μεσσήνη τε καὶ ̓́Αργος ἅπασά τε Σισυφὶς ἀκτή:
<theoc. epigr. 22.159> ἔνθα κόραι τοκέεσσιν ὑπὸ σφετέροισι τρέφονται
<theoc. epigr. 22.160> μυρίαι οὔτε φυῆς ἐπιδευέες οὔτε νόοιο.
<theoc. epigr. 22.161> τάων εὐμαρὲς ὔμμιν ὀπυίειν ἅς κ' ἐθέλητε:
<theoc. epigr. 22.162> ὡς ἀγαθοῖς πολέες βούλοιντό κε πενθεροὶ εἶναι:
<theoc. epigr. 22.163> ὑμεῖς δ' ἐν πάντεσσι διάκριτοι ἡρώεσσι,
<theoc. epigr. 22.164> καὶ πατέρες καὶ ἄνωθεν ἅπαν πατρώιον αἷμα.
<theoc. epigr. 22.165> ἀλλὰ φίλοι τοῦτον μὲν ἐάσατε πρὸς τέλος ἐλθεῖν
<theoc. epigr. 22.166> ἄμμι γάμον: σφῷν δ' ἄλλον ἐπιφραζώμεθα πάντες.”
<theoc. epigr. 22.167> ἴσκον τοιάδε πολλά, τὰ δ' εἰς ὑγρὸν ᾤχετο κῦμα
<theoc. epigr. 22.168> πνοιὴ ἔχους' ἀνέμοιο, χάρις δ' οὐχ ἕσπετο μύθοις.
<theoc. epigr. 22.169> σφὼ γὰρ ἀκηλήτω καὶ ἀπηνέες. ἀλλ' ἔτι καὶ νῦν
<theoc. epigr. 22.170> πείθεσθ': ἄμφω δ' ἄμμιν ἀνεψιὼ ἐκ πατρὸς ἐστόν.
<theoc. epigr. 22.171> εἰ δ' ὑμῖν κραδίη πόλεμον ποθεῖ, αἵματι δὲ χρὴ
<theoc. epigr. 22.172> νεῖκος ἀναρρήξαντας ὁμοίιον ἔγχεα λοῦσαι,
<theoc. epigr. 22.173> ̓́Ιδας μὲν καὶ ὅμαιμος ἐμός, κρατερὸς Πολυδεύκης,
<theoc. epigr. 22.174> χεῖρας ἐρωήσουσιν ἀπεχθομένης ὑσμίνης,
<theoc. epigr. 22.175> νῶι δ', ἐγὼ Κάστωρ τε, διακρινώμεθ' ἄρηι
<theoc. epigr. 22.176> ὁπλοτέρω γεγαῶτε. γονεῦσι δὲ μὴ πολὺ πένθος
<theoc. epigr. 22.177> ἡμετέροισι λίπωμεν. ἅλις νέκυς ἐξ ἑνὸς οἴκου
<theoc. epigr. 22.178> εἶς: ἀτὰρ ὥλλοι πάντες ἐυφρανέουσιν ἑταίρους
<theoc. epigr. 22.179> νυμφίοι ἀντὶ νεκρῶν, ὑμεναιώσουσι δὲ κούρας
<theoc. epigr. 22.180> τάσδ': ὀλίγῳ τοι ἔοικε κακῷ μέγα νεῖκος ἀναιρεῖν.
<theoc. epigr. 22.181> εἶπε, τὰ δ' οὐκ ἄρ' ἔμελλε θεὸς μεταμώνια θήσειν.
<theoc. epigr. 22.182> τὼ μὲν γὰρ ποτὶ γαῖαν ἀπ' ὤμων τεύχε' ἔθεντο,
<theoc. epigr. 22.183> ὣ γενεῇ προφέρεσκον: ὁ δ' ἐς μέσον ἤλυθε Λυγκεύς,
<theoc. epigr. 22.184> σείων καρτερὸν ἔγχος ὑπ' ἀσπίδος ἄντυγα πρώτην:
<theoc. epigr. 22.185> ὣς δ' αὔτως ἄκρας ἐτινάξατο δούρατος ἀκμὰς
<theoc. epigr. 22.186> Κάστωρ: ἀμφοτέροις δὲ λόφων ἐπένευον ἔθειραι.
<theoc. epigr. 22.187> ἔγχεσι μὲν πρώτιστα τιτυσκόμενοι πόνον εἶχον
<theoc. epigr. 22.188> ἀλλήλων, εἴ πού τι χροὸς γυμνωθὲν ἴδοιεν.
<theoc. epigr. 22.189> ἀλλ' ἤτοι τὰ μὲν ἄκρα πάρος τινὰ δηλήσασθαι
<theoc. epigr. 22.190> δοῦρ' ἐάγη, σακέεσσιν ἐνὶ δεινοῖσι παγέντα.
<theoc. epigr. 22.191> τὼ δ' ἄορ ἐκ κολεοῖο ἐρυσσαμένω φόνον αὖτις
<theoc. epigr. 22.192> τεῦχον ἐπ' ἀλλήλοισι: μάχης δ' οὐ γίνετ' ἐρωή.
<theoc. epigr. 22.193> πολλὰ μὲν ἐς σάκος εὐρὺ καὶ ἱππόκομον τρυφάλειαν
<theoc. epigr. 22.194> Κάστωρ, πολλὰ δ' ἔνυξεν ἀκριβὴς ὄμμασι Λυγκεὺς
<theoc. epigr. 22.195> τοῖο σάκος, φοίνικα δ' ὅσον λόφον ἵκετ' ἀκωκή.
<theoc. epigr. 22.196> τοῦ μὲν ἄκρην ἐκόλουσεν ἐπὶ σκαιὸν γόνυ χεῖρα
<theoc. epigr. 22.197> φάσγανον ὀξὺ φέροντος ὑπεξαναβὰς ποδὶ Κάστωρ
<theoc. epigr. 22.198> σκαιῷ: ὁ δὲ πληγεὶς ξίφος ἔκβαλεν, αἶψα δὲ φεύγειν
<theoc. epigr. 22.199> ὡρμήθη ποτὶ σῆμα πατρός, τόθι καρτερὸς ̓́Ιδας
<theoc. epigr. 22.200> κεκλιμένος θηεῖτο μάχην ἐμφύλιον ἀνδρῶν.
<theoc. epigr. 22.201> ἀλλὰ μεταΐξας πλατὺ φάσγανον ὦσε διαπρὸ
<theoc. epigr. 22.202> Τυνδαρίδης λαγόνος τε καὶ ὀμφαλοῦ: ἔγκατα δ' εἴσω
<theoc. epigr. 22.203> χαλκὸς ἄφαρ διέχευεν: ὁ δ' ἐς στόμα κεῖτο νενευκὼς
<theoc. epigr. 22.204> Λυγκεύς, κὰδ δ' ἄρα οἱ βλεφάρων βαρὺς ἔδραμεν ὕπνος.
<theoc. epigr. 22.205> οὐ μὰν οὐδὲ τὸν ἄλλον ἐφ' ἑστίῃ εἶδε πατρῴῃ
<theoc. epigr. 22.206> παίδων Λαοκόωσσα φίλον γάμον ἐκτελέσαντα.
<theoc. epigr. 22.207> ἦ γὰρ ὅγε στήλην ̓Αφαρηίου ἐξανέχουσαν
<theoc. epigr. 22.208> τύμβου ἀναρρήξας ταχέως Μεσσήνιος ̓́Ιδας
<theoc. epigr. 22.209> μέλλε κασιγνήτοιο βαλεῖν σφετέροιο φονῆα:
<theoc. epigr. 22.210> ἀλλὰ Ζεὺς ἐπάμυνε, χερῶν δέ οἱ ἔκβαλε τυκτὴν
<theoc. epigr. 22.211> μάρμαρον, αὐτὸν δὲ φλογέῳ συνέφλεξε κεραυνῷ.
<theoc. epigr. 22.212> οὕτως Τυνδαρίδαις πολεμιζέμεν οὐκ ἐν ἐλαφρῷ.
<theoc. epigr. 22.213> αὐτοί τε κρατέοντε καὶ ἐκ κρατέοντος ἔφυσαν.
<theoc. epigr. 22.214> χαίρετε Λήδας τέκνα, καὶ ἡμετέροις κλέος ὕμνοις
<theoc. epigr. 22.215> ἐσθλὸν ἀεὶ πέμποιτε: φίλοι δέ τε πάντες ἀοιδοὶ
<theoc. epigr. 22.216> Τυνδαρίδαις ̔Ελένῃ τε καὶ ἄλλοις ἡρώεσσιν,
<theoc. epigr. 22.217> ̓́Ιλιον οἳ διέπερσαν ἀρήγοντες Μενελάῳ.
<theoc. epigr. 22.218> ὑμῖν κῦδος ἄνακτες ἐμήσατο Χῖος ἀοιδός,
<theoc. epigr. 22.219> ὑμνήσας Πριάμοιο πόλιν καὶ νῆας ̓Αχαιῶν
<theoc. epigr. 22.220> ̓Ιλιάδας τε μάχας ̓Αχιλῆά τε πύργον ἀυτῆς:
<theoc. epigr. 22.221> ὑμῖν αὖ καὶ ἐγὼ λιγεῶν μειλίγματα Μουσέων,
<theoc. epigr. 22.222> οἷ' αὐταὶ παρέχουσι καὶ ὡς ἐμὸς οἶκος ὑπάρχει,
<theoc. epigr. 22.223> τοῖα φέρω. γεράων δὲ θεοῖς κάλλιστον ἀοιδαί.
<theoc. epigr. 23.1> ̓Ανήρ τις πολύφιλτρος ἀπηνέος ἤρατ' ἐφάβω,
<theoc. epigr. 23.2> τὰν μορφὰν ἀγαθῶ, τὸν δὲ τρόπον οὐκέθ' ὁμοίω.
<theoc. epigr. 23.3> μίσει τὸν φιλέοντα καὶ οὐδὲ ἓν ἅμερον εἶχε,
<theoc. epigr. 23.4> κοὐκ ᾔδει τὸν ̓́Ερωτα, τίς ἦν θεός, ἡλίκα τόξα
<theoc. epigr. 23.5> χερσὶ κρατεῖ, πῶς πικρὰ βέλη ποτικάρδια βάλλει:
<theoc. epigr. 23.6> πάντα δὲ κἠν μύθοισι καὶ ἐν προσόδοισιν ἀτειρής.
<theoc. epigr. 23.7> οὐδέ τι τῶν πυρσῶν παραμύθιον, οὐκ ἀμάρυγμα
<theoc. epigr. 23.8> χείλεος, οὐκ ὄσσων λιπαρὸν σέλας, οὐ ῥοδόμαλον,
<theoc. epigr. 23.9> οὐ λόγος, οὐχὶ φίλαμα, τὸ κουφίζει τὸν ἔρωτα.
<theoc. epigr. 23.10> οἷα δὲ θὴρ ὑλαῖος ὑποπτεύῃσι κυναγώς,
<theoc. epigr. 23.11> οὕτως πάντ' ἐποίει ποτὶ τὸν φίλον: ἄγρια δ' αὐτῷ
<theoc. epigr. 23.12> χείλεα καὶ κῶραι δεινὸν βλέπος: εἶχε γὰρ ὄγκον:
<theoc. epigr. 23.13> τᾷ δὲ χολᾷ τὸ πρόσωπον ἀμείβετο, φεῦγε δ' ἀπὸ χρὼς
<theoc. epigr. 23.14> ὕβριν τᾶς ὀργᾶς περικείμενος. ἀλλὰ καὶ οὕτως
<theoc. epigr. 23.15> ἦν καλός: ἐξ ὀργᾶς ἐρεθίζετο μᾶλλον ἐραστάς.
<theoc. epigr. 23.16> λοίσθιον οὐκ ἤνεικε τόσαν φλόγα τᾶς Κυθερείας,
<theoc. epigr. 23.17> ἀλλ' ἐλθὼν ἔκλαιε ποτὶ στυγνοῖσι μελάθροις,
<theoc. epigr. 23.18> καὶ κύσε τὰν φλιάν, οὕτω δ' ἀνενείκατο φωνάν:
<theoc. epigr. 23.19> “̓́Αγριε παῖ καὶ στυγνέ, κακᾶς ἀνάθρεμμα λεαίνας,
<theoc. epigr. 23.20> λάινε παῖ καὶ ἔρωτος ἀνάξιε, δῶρά τοι ἦλθον
<theoc. epigr. 23.21> λοίσθια ταῦτα φέρων, τὸν ἐμὸν βρόχον: οὐκέτι πὰρ σὲ
<theoc. epigr. 23.22> κῶρ' ἐθέλω λύπης κεχολωμένος, ἀλλὰ βαδίζω,
<theoc. epigr. 23.23> ἔνθα τύ μευ κατέκρινας, ὅπῃ λόγος ἦμεν ἀταρπὸν
<theoc. epigr. 23.24> ξυνάν, τοῖσιν ἐρῶσι τὸ φάρμακον ἔνθα τὸ λᾶθος.
<theoc. epigr. 23.25> ἀλλὰ καὶ ἢν ὅλον αὐτὸ λαβὼν ποτὶ χεῖλος ἀμέλξω,
<theoc. epigr. 23.26> οὐδ' οὕτως σβέσσω τὸν ἐμὸν χόλον. ἄρτι δὲ χαίρειν
<theoc. epigr. 23.27> τοῖσι τεοῖς προθύροις ἐπιτέλλομαι. οἶδα τὸ μέλλον.
<theoc. epigr. 23.28> καὶ τὸ ῥόδον καλόν ἐστι, καὶ ὁ χρόνος αὐτὸ μαραίνει:
<theoc. epigr. 23.29> καὶ τὸ ἴον καλόν ἐστιν ἐν εἴαρι, καὶ ταχὺ γηρᾷ:
<theoc. epigr. 23.30> λευκὸν τὸ κρίνον ἐστί, μαραίνεται ἁνίκα πίπτῃ:
<theoc. epigr. 23.31> ἁ δὲ χιὼν λευκά, καὶ τάκεται ἁνίκα πασθῇ.
<theoc. epigr. 23.32> καὶ κάλλος καλόν ἐστι τὸ παιδικόν, ἀλλ' ὀλίγον ζῇ.
<theoc. epigr. 23.33> ἥξει καιρὸς ἐκεῖνος, ὁπανίκα καὶ τὺ φιλάσεις,
<theoc. epigr. 23.34> ἁνίκα τὰν κραδίαν ὀπτεύμενος ἁλμυρὰ κλαύσῃ.
<theoc. epigr. 23.35> ἀλλὰ τὺ παῖ καὶ τοῦτο πανύστατον ἁδύ τι ῥέξον:
<theoc. epigr. 23.36> ὁππόταν ἐξενθὼν ἠρτημένον ἐν προθύροισι
<theoc. epigr. 23.37> τοῖσι τεοῖσιν ἴδῃς τὸν τλάμονα, μή με παρένθῃς,
<theoc. epigr. 23.38> στᾶθι δὲ καὶ βραχὺ κλαῦσον, ἐπισπείσας δὲ τὸ δάκρυ
<theoc. epigr. 23.39> λῦσον τῶ σχοίνω με καὶ ἀμφίθες ἐκ ῥεθέων σῶν
<theoc. epigr. 23.40> εἵματα καὶ κρύψόν με, τὸ δ' αὖ πύματόν με φίλασον,
<theoc. epigr. 23.41> κἂν νεκρῷ χάρισαι τὰ σὰ χείλεα. μή με φοβαθῇς:
<theoc. epigr. 23.42> οὐ δύναμαι λυπεῖν σε, διαλλάξεις με φιλάσας.
<theoc. epigr. 23.43> χῶμα δέ μοι χῶσόν τι ὅ μευ κρύψει τὸν ἔρωτα.
<theoc. epigr. 23.44> κἂν ἀπίῃς, τόδε μοι τρὶς ἐπαίασον: ὦ φίλε κεῖσαι.
<theoc. epigr. 23.45> ἢν δὲ θέλῃς, καὶ τοῦτο: καλὸς δέ μοι ὤλεθ' ἑταῖρος.
<theoc. epigr. 23.46> γράψον καὶ τόδε γράμμα, τὸ σοῖς τοίχοισι χαράξω:
<theoc. epigr. 23.47> “τοῦτον ἔρως ἔκτεινεν. ὁδοιπόρε, μὴ παροδεύσῃς,
<theoc. epigr. 23.48> ἀλλὰ στὰς τόδε λέξον: ἀπηνέα εἶχεν ἑταῖρον.””
<theoc. epigr. 23.49> ͂̔Ωδ' εἰπὼν λίθον εἷλκεν, ἐρεισάμενος δ' ἐπὶ τοίχω
<theoc. epigr. 23.50> ἄχρι μέσων οὐδῶν φοβερὸν λίθον ἅπτετ' ἀπ' αὐτῶν,
<theoc. epigr. 23.51> τὰν λεπτὰν σχοινῖδα, βρόχον δ' ἐνέβαλλε τραχήλῳ,
<theoc. epigr. 23.52> τὰν ἕδραν δ' ἐκύλισεν ὑπὲκ ποδός, ἠδ' ἐκρεμάσθη
<theoc. epigr. 23.53> νεκρός. ὁ δ' αὖτ' ὤιξε θύρας καὶ τὸν νεκρὸν εἶδεν
<theoc. epigr. 23.54> αὐλᾶς ἐξ ἰδίας ἠρτημένον, οὐδ' ἐλυγίχθη
<theoc. epigr. 23.55> τὰν ψυχάν, οὐ κλαῦσε νέον φόνον, ἀλλ' ἐπὶ νεκρῷ
<theoc. epigr. 23.56> εἵματα πάντ' ἐμίανεν, ἐφαβικὰ βαῖνε δ' ἐς ἄθλα
<theoc. epigr. 23.57> γυμναστῶν, καὶ τῆλε φίλων ἐπεμαίετο λουτρῶν,
<theoc. epigr. 23.58> καὶ ποτὶ τὸν θεὸν ἦλθε, τὸν ὕβρισε: λαϊνέας δὲ
<theoc. epigr. 23.59> ἵστατ' ἀπὸ κρηπῖδος ἐς ὕδατα: τῷ δ' ἐφύπερθεν
<theoc. epigr. 23.60> ἅλατο καὶ τὤγαλμα, κακὸν δ' ἔκτεινεν ἔφαβον:
<theoc. epigr. 23.61> νᾶμα δ' ἐφοινίχθη: παιδὸς δ' ἐπενάχετο σῶμα.
<theoc. epigr. 23.62> χαίρετε τοὶ φιλέοντες: ὁ γὰρ μισῶν ἐφονεύθη.
<theoc. epigr. 23.63> στέργετε δ' οἱ μισεῦντες: ὁ γὰρ θεὸς οἶδε δικάζειν.
<theoc. epigr. 24.1> ̔Ηρακλέα δεκάμηνον ἐόντα πόχ' ἁ Μιδεᾶτις
<theoc. epigr. 24.2> ̓Αλκμήνα καὶ νυκτὶ νεώτερον ̓Ιφικλῆα,
<theoc. epigr. 24.3> ἀμφοτέρους λούσασα καὶ ἐμπλήσασα γάλακτος,
<theoc. epigr. 24.4> χαλκείαν κατέθηκεν ἐς ἀσπίδα, τὰν Πτερελάου
<theoc. epigr. 24.5> ̓Αμφιτρύων καλὸν ὅπλον ἀπεσκύλευσε πεσόντος.
<theoc. epigr. 24.6> ἁπτομένα δὲ γυνὰ κεφαλᾶς μυθήσατο παίδων:
<theoc. epigr. 24.7> “εὕδετ' ἐμὰ βρέφεα γλυκερὸν καὶ ἐγέρσιμον ὕπνον,
<theoc. epigr. 24.8> εὕδετ' ἐμὰ ψυχά, δύ' ἀδελφεώ, εὔσοα τέκνα:
<theoc. epigr. 24.9> ὄλβιοι εὐνάζοισθε καὶ ὄλβιοι ἀῶ ἵκοισθε.”
<theoc. epigr. 24.10> ̔̀Ως φαμένα δίνασε σάκος μέγα: τοὺς δ' ἔλαβ' ὕπνος.
<theoc. epigr. 24.11> ἆμος δὲ στρέφεται μεσονύκτιον ἐς δύσιν ἄρκτος
<theoc. epigr. 24.12> ̓Ωρίωνα κατ' αὐτόν, ὁ δ' ἀμφαίνει μέγαν ὦμον,
<theoc. epigr. 24.13> τᾶμος ἄρ' αἰνὰ πέλωρα δύω πολυμήχανος ̔́Ηρη
<theoc. epigr. 24.14> κυανέαις φρίσσοντας ὑπὸ σπείραισι δράκοντας
<theoc. epigr. 24.15> ὦρσεν ἐπὶ πλατὺν οὐδόν, ὅθι σταθμὰ κοῖλα θυράων
<theoc. epigr. 24.16> εἶκεν, ἀπειλήσασα φαγεῖν βρέφος ̔Ηρακλῆα.
<theoc. epigr. 24.17> τὼ δ' ἐξειληθέντες ἐπὶ χθονὶ γαστέρας ἄμφω
<theoc. epigr. 24.18> αἱμοβόρους ἐκύλιον: ἀπ' ὀφθαλμῶν δὲ κακὸν πῦρ
<theoc. epigr. 24.19> ἐρχομένοις λάμπεσκε, βαρὺν δ' ἐξέπτυον ἰόν.
<theoc. epigr. 24.20> ἀλλ' ὅτε δὴ παίδων λιχμώμενοι ἐγγύθεν ἦνθον,
<theoc. epigr. 24.21> καὶ τότ' ἄρ' ἐξέγροντο, Διὸς νοέοντος ἅπαντα,
<theoc. epigr. 24.22> ̓Αλκμήνας φίλα τέκνα, φάος δ' ἀνὰ οἶκον ἐτύχθη.
<theoc. epigr. 24.23> ἤτοι ὅγ' εὐθὺς ἄυσεν, ὅπως κακὰ θηρί' ἀνέγνω
<theoc. epigr. 24.24> κοίλου ὑπὲρ σάκεος καὶ ἀναιδέας εἶδεν ὀδόντας,
<theoc. epigr. 24.25> ̓Ιφικλέης, οὔλαν δὲ ποσὶν διελάκτισε χλαῖναν,
<theoc. epigr. 24.26> φευγέμεν ὁρμαίνων: ὁ δ' ἐναντίος εἴχετο χερσὶν
<theoc. epigr. 24.27> ̔Ηρακλέης, ἄμφω δὲ βαρεῖ ἐνεδήσατο δεσμῷ,
<theoc. epigr. 24.28> δραξάμενος φάρυγος, τόθι φάρμακα λυγρὰ κέκρυπται
<theoc. epigr. 24.29> οὐλομένοις ὀφίεσσιν, ἃ καὶ θεοὶ ἐχθαίροντι.
<theoc. epigr. 24.30> τὼ δ' αὖτε σπείραισιν ἑλισσέσθην περὶ παῖδα
<theoc. epigr. 24.31> ὀψίγονον γαλαθηνόν, ὑπὸ τροφῷ αἰὲν ἄδακρυν:
<theoc. epigr. 24.32> ἂψ δὲ πάλιν διέλυον ἐπεὶ μογέοιεν ἀκάνθας,
<theoc. epigr. 24.33> δεσμοῦ ἀναγκαίου πειρώμενοι ἔκλυσιν εὑρεῖν.
<theoc. epigr. 24.34> ̓Αλκμήνα δ' ἐσάκουσε βοᾶς καὶ ἐπέγρετο πράτα:
<theoc. epigr. 24.35> “̓́Ανσταθ' ̓Αμφιτρύων: ἐμὲ γὰρ δέος ἴσχει ὀκνηρόν:
<theoc. epigr. 24.36> ἄνστα, μηδὲ πόδεσσιν ἑοῖς ὑπὸ σάνδαλα θείῃς.
<theoc. epigr. 24.37> οὐκ ἀίεις, παίδων ὁ νεώτερος ὅσσον ἀυτεῖ;
<theoc. epigr. 24.38> ἢ οὐ νοέεις, ὅτι νυκτὸς ἀωρί που, οἱ δέ τε τοῖχοι
<theoc. epigr. 24.39> πάντες ἀριφραδέες, καθαρᾶς ἅπερ ἠριγενείας;
<theoc. epigr. 24.40> ἔστί τί μοι κατὰ δῶμα νεώτερον, ἔστι φίλ' ἀνδρῶν.”
<theoc. epigr. 24.41> ̔̀Ως φάθ'. ὁ δ' ἐξ εὐνᾶς ἀλόχῳ κατέβαινε πιθήσας:
<theoc. epigr. 24.42> δαιδάλεον δ' ὥρμασε μετὰ ξίφος, ὅ οἱ ὕπερθεν
<theoc. epigr. 24.43> κλιντῆρος κεδρίνου περὶ πασσάλῳ αἰὲν ἄωρτο.
<theoc. epigr. 24.44> ἤτοι ὅγ' ὠριγνᾶτο νεοκλώστου τελαμῶνος,
<theoc. epigr. 24.45> κουφίζων ἑτέρᾳ κολεὸν μέγα, λώτινον ἔργον.
<theoc. epigr. 24.46> ἀμφιλαφὴς δ' ἄρα παστὰς ἐνεπλήσθη πάλιν ὄρφνας:
<theoc. epigr. 24.47> δμῶας δὴ τότ' ἄυσεν ὕπνον βαρὺν ἐκφυσῶντας:
<theoc. epigr. 24.48> “οἴσετε πῦρ ὅτι θᾶσσον ἀπ' ἐσχαρεῶνος ἑλόντες,
<theoc. epigr. 24.49> δμῶες ἐμοί, στιβαροὺς δὲ θυρᾶν ἀνακόψατ' ὀχῆας.”
<theoc. epigr. 24.50> “ἄνστατε δμῶες ταλασίφρονες. αὐτὸς ἀυτεῖ.”
<theoc. epigr. 24.51> ͂̓Η ῥα γυνὰ Φοίνισσα μύλαις ἔπι κοῖτον ἔχουσα.
<theoc. epigr. 24.52> οἱ δ' αἶψα προγένοντο λύχνοις ἅμα δαιομένοισι
<theoc. epigr. 24.53> δμῶες: ἐνεπλήσθη δὲ δόμος σπεύδοντος ἑκάστου.
<theoc. epigr. 24.54> ἤτοι ἄρ' ὡς εἴδοντ' ἐπιτίτθιον ̔Ηρακλῆα
<theoc. epigr. 24.55> θῆρε δύω χείρεσσιν ἀπρὶξ ἁπαλαῖσιν ἔχοντα,
<theoc. epigr. 24.56> συμπλήγδην ἰάχησαν: ὁ δ' ἐς πατέρ' ̓Αμφιτρύωνα
<theoc. epigr. 24.57> ἑρπετὰ δεικανάασκεν, ἐπάλλετο δ' ὑψόθι χαίρων
<theoc. epigr. 24.58> κουροσύνᾳ, γελάσας δὲ πάρος κατέθηκε ποδοῖιν
<theoc. epigr. 24.59> πατρὸς ἑοῦ θανάτῳ κεκαρωμένα δεινὰ πέλωρα.
<theoc. epigr. 24.60> ̓Αλκμήνα μὲν ἔπειτα ποτὶ σφέτερον βάλε κόλπον
<theoc. epigr. 24.61> ξηρὸν ὑπαὶ δείους ἀκρόχλοον ̓Ιφικλῆα:
<theoc. epigr. 24.62> ̓Αμφιτρύων δὲ τὸν ἄλλον ὑπ' ἀμνείαν θέτο χλαῖναν
<theoc. epigr. 24.63> παῖδα, πάλιν δ' ἐς λέκτρον ἰὼν ἐμνάσατο κοίτου.
<theoc. epigr. 24.64> ὄρνιθες τρίτον ἄρτι τὸν ἔσχατον ὄρθρον ἄειδον:
<theoc. epigr. 24.65> Τειρεσίαν τόκα μάντιν ἀλαθέα πάντα λέγοντα
<theoc. epigr. 24.66> ̓Αλκμήνα καλέσασα τέρας κατέλεξε νεοχμόν,
<theoc. epigr. 24.67> καί νιν ὑποκρίνεσθαι, ὅπως τελέεσθαι ἔμελλεν,
<theoc. epigr. 24.68> ἠνώγει. “μηδ' εἴ τι θεοὶ νοέοντι πονηρόν,
<theoc. epigr. 24.69> αἰδόμενος σύ με κρύπτε: καὶ ὣς οὐκ ἔστιν ἀλύξαι
<theoc. epigr. 24.70> ἀνθρώποις ὅ τι Μοῖρα κατὰ κλωστῆρος ἐπείγει.
<theoc. epigr. 24.71> ἀλλ' Εὐηρείδα μάλα σε φρονέοντα διδάσκω.”
<theoc. epigr. 24.72> τόσς' ἔλεγεν βασίλεια: ὁ δ' ἀνταμείβετο τοίως:
<theoc. epigr. 24.73> “θάρσει ἀριστοτόκεια γύναι, Περσήιον αἷμα.
<theoc. epigr. 24.74> θάρσει: μελλόντων δὲ τὸ λώιον ἐν φρεσὶ θέσθαι.
<theoc. epigr. 24.75> ναὶ γὰρ ἐμὸν γλυκὺ φέγγος ἀποιχόμενον πάλαι ὄσσων,
<theoc. epigr. 24.76> πολλαὶ ̓Αχαιιάδων μαλακὸν περὶ γούνατι νῆμα
<theoc. epigr. 24.77> χειρὶ κατατρίψοντι ἀκρέσπερον ἀείδοισαι
<theoc. epigr. 24.78> ̓Αλκμήναν ὀνομαστί, σέβας δ' ἔσῃ ̓Αργείαισι.
<theoc. epigr. 24.79> τοῖος ἀνὴρ ὅδε μέλλει ἐς οὐρανὸν ἄστρα φέροντα
<theoc. epigr. 24.80> ἀμβαίνειν τεὸς υἱός, ἀπὸ στέρνων πλατὺς ἥρως,
<theoc. epigr. 24.81> οὗ καὶ θηρία πάντα καὶ ἀνέρες ἥσσονες ἄλλοι.
<theoc. epigr. 24.82> δώδεκά οἱ τελέσαντι πεπρωμένον ἐν Διὸς οἰκεῖν
<theoc. epigr. 24.83> μόχθους, θνητὰ δὲ πάντα πυρὰ Τραχίνιος ἑξεῖ.
<theoc. epigr. 24.84> γαμβρὸς δ' ἀθανάτων κεκλήσεται, οἳ τάδ' ἐπῶρσαν
<theoc. epigr. 24.85> κνώδαλα φωλεύοντα βρέφος διαδηλήσασθαι.
<theoc. epigr. 24.86> ἔσται δὴ τοῦτ' ἆμαρ, ὁπηνίκα νεβρὸν ἐν εὐνᾷ
<theoc. epigr. 24.87> καρχαρόδων σίνεσθαι ἰδὼν λύκος οὐκ ἐθελήσει.
<theoc. epigr. 24.88> ἀλλὰ γύναι πῦρ μέν τοι ὑπὸ σποδῷ εὔτυκον ἔστω,
<theoc. epigr. 24.89> κάγκανα δ' ἀσπαλάθου ξύλ' ἑτοιμάσατ' ἢ παλιούρου
<theoc. epigr. 24.90> ἢ βάτου ἢ ἀνέμῳ δεδονημένον αὖον ἄχερδον:
<theoc. epigr. 24.91> καῖε δὲ τώδ' ἀγρίαισιν ἐπὶ σχίζαισι δράκοντε
<theoc. epigr. 24.92> νυκτὶ μέσᾳ, ὅκα παῖδα κανεῖν τεὸν ἤθελον αὐτοί.
<theoc. epigr. 24.93> ἦρι δὲ συλλέξασα κόνιν πυρὸς ἀμφιπόλων τις
<theoc. epigr. 24.94> ῥιψάτω εὖ μάλα πᾶσαν ὑπὲρ ποταμοῖο φέρουσα
<theoc. epigr. 24.95> ῥωγάδας ἐς πέτρας ὑπερούριον, ἂψ δὲ νέεσθαι
<theoc. epigr. 24.96> ἄστρεπτος: καθαρῷ δὲ πυρώσατε δῶμα θεείῳ
<theoc. epigr. 24.97> πρᾶτον, ἔπειτα δ' ἅλεσσι μεμιγμένον, ὡς νενόμισται,
<theoc. epigr. 24.98> θαλλῷ ἐπιρραίνειν ἐστεμμένῳ ἀβλαβὲς ὕδωρ:
<theoc. epigr. 24.99> Ζηνὶ δ' ἐπιρρέξαι καθυπερτέρῳ ἄρσενα χοῖρον,
<theoc. epigr. 24.100> δυσμενέων αἰεὶ καθυπέρτεροι ὡς τελέθοιτε.”
<theoc. epigr. 24.101> φᾶ, καὶ ἐρωήσας ἐλεφάντινον ᾤχετο δίφρον
<theoc. epigr. 24.102> Τειρεσίας πολλοῖσι βαρύς περ ἐὼν ἐνιαυτοῖς.
<theoc. epigr. 24.103> ̔Ηρακλέης δ' ὑπὸ ματρὶ νέον φυτὸν ὣς ἐν ἀλωᾷ
<theoc. epigr. 24.104> ἐτρέφετ' ̓Αργείου κεκλημένος ̓Αμφιτρύωνος.
<theoc. epigr. 24.105> γράμματα μὲν τὸν παῖδα γέρων Λίνος ἐξεδίδαξεν,
<theoc. epigr. 24.106> υἱὸς ̓Απόλλωνος μελεδωνεὺς ἄγρυπνος ἥρως,
<theoc. epigr. 24.107> τόξον δ' ἐντανύσαι καὶ ἐπίσκοπον εἶναι ὀϊστῶν
<theoc. epigr. 24.108> Εὔρυτος ἐκ πατέρων μεγάλαις ἀφνειὸς ἀρούραις.
<theoc. epigr. 24.109> αὐτὰρ ἀοιδὸν ἔθηκε καὶ ἄμφω χεῖρας ἔπλασσε
<theoc. epigr. 24.110> πυξίνᾳ ἐν φόρμιγγι Φιλαμμονίδας εὔμολπος.
<theoc. epigr. 24.111> ὅσσα δ' ἀπὸ σκελέων ἑδροστρόφοι ̓Αργόθεν ἄνδρες
<theoc. epigr. 24.112> ἀλλάλους σφάλλοντι παλαίσμασιν, ὅσσά τε πύκται
<theoc. epigr. 24.113> δεινοὶ ἐν ἱμάντεσσιν, ἅ τ' ἐς γαῖαν προπεσόντες
<theoc. epigr. 24.114> πάμμαχοι ἐξεύροντο σοφίσματα σύμφορα τέχνᾳ,
<theoc. epigr. 24.115> πάντ' ἔμαθ' ̔Ερμείαο διδασκόμενος παρὰ παιδὶ
<theoc. epigr. 24.116> ̔Αρπαλύκῳ Φανοτῆι, τὸν οὐδ' ἂν τηλόθι λεύσσων
<theoc. epigr. 24.117> θαρσαλέως τις ἔμεινεν ἀεθλεύοντ' ἐν ἀγῶνι:
<theoc. epigr. 24.118> τοῖον ἐπισκύνιον βλοσυρῷ ἐπέκειτο προσώπῳ.
<theoc. epigr. 24.119> ἵππους δ' ἐξελάσασθαι ὑφ' ἅρματι, καὶ περὶ νύσσαν
<theoc. epigr. 24.120> ἀσφαλέως κάμπτοντα τροχῷ σύριγγα φυλάξαι,
<theoc. epigr. 24.121> ̓Αμφιτρύων ὃν παῖδα φίλα φρονέων ἐδίδαξεν
<theoc. epigr. 24.122> αὐτός, ἐπεὶ μάλα πολλὰ θοῶν ἐξήρατ' ἀγώνων
<theoc. epigr. 24.123> ̓́Αργει ἐν ἱπποβότῳ κειμήλια, καί οἱ ἀαγεῖς
<theoc. epigr. 24.124> δίφροι, ἐφ' ὧν ἐπέβαινε, χρόνῳ διέλυσαν ἱμάντας.
<theoc. epigr. 24.125> δούρατι δὲ προβολαίῳ ὑπ' ἀσπίδι ὦμον ἔχοντα
<theoc. epigr. 24.126> ἀνδρὸς ὀρέξασθαι ξιφέων τ' ἀνέχεσθαι ἀμυχμόν,
<theoc. epigr. 24.127> κοσμῆσαί τε φάλαγγα λόχον τ' ἀναμετρήσασθαι
<theoc. epigr. 24.128> δυσμενέων ἐπιόντα καὶ ἱππήεσσι κελεῦσαι
<theoc. epigr. 24.129> Κάστωρ ̔Ιππαλίδας δέδαεν, φυγὰς ̓́Αργεος ἐνθών,
<theoc. epigr. 24.130> ὁππόκα κλᾶρον ἅπαντα καὶ οἰνόπεδον μέγα Τυδεὺς
<theoc. epigr. 24.131> ναῖε παρ' ̓Αδρήστοιο λαβὼν ἱππήλατον ̓́Αργος.
<theoc. epigr. 24.132> Κάστορι δ' οὔτις ὁμοῖος ἐν ἡμιθέοις πολεμιστὴς
<theoc. epigr. 24.133> ἄλλος ἔην πρὶν γῆρας ἀποτρῖψαι νεότητα.
<theoc. epigr. 24.134> ͂̔Ωδε μὲν ̔Ηρακλῆα φίλα παιδεύσατο μάτηρ.
<theoc. epigr. 24.135> εὐνὰ δ' ἦς τῷ παιδὶ τετυγμένα ἀγχόθι πατρὸς
<theoc. epigr. 24.136> δέρμα λεόντειον μάλα οἱ κεχαρισμένον αὐτῷ,
<theoc. epigr. 24.137> δεῖπνον δὲ κρέα τ' ὀπτὰ καὶ ἐν κανέῳ μέγας ἄρτος
<theoc. epigr. 24.138> Δωρικός: ἀσφαλέως κε φυτοσκάφον ἄνδρα κορέσσαι.
<theoc. epigr. 24.139> αὐτὰρ ἐπ' ἄματι τυννὸν ἄνευ πυρὸς αἴνυτο δόρπον.
<theoc. epigr. 24.140> εἵματα δ' οὐκ ἀσκητὰ μέσας ὑπὲρ ἕννυτο κνάμας.
<theoc. epigr. 25.1> τὸν δ' ὁ γέρων προσέειπε φυτῶν ἐπίουρος ἀροτρεὺς
<theoc. epigr. 25.2> παυσάμενος ἔργοιο, τό οἱ μετὰ χερσὶν ἔκειτο:
<theoc. epigr. 25.3> “̓́Εκ τοι ξεῖνε πρόφρων μυθήσομαι ὅσς' ἐρεείνεις,
<theoc. epigr. 25.4> ̔Ερμέω ἁζόμενος δεινὴν ὄπιν εἰνοδίοιο:
<theoc. epigr. 25.5> τὸν γάρ φασι μέγιστον ἐπουρανίων κεχολῶσθαι,
<theoc. epigr. 25.6> εἴ κεν ὁδοῦ ζαχρεῖον ἀνήνηταί τις ὁδίτην.
<theoc. epigr. 25.7> ποῖμναι μὲν βασιλῆος εὔτριχες Αὐγείαο
<theoc. epigr. 25.8> οὐ πᾶσαι βόσκονται ἴαν βόσιν οὐδ' ἕνα χῶρον:
<theoc. epigr. 25.9> ἀλλ' αἱ μέν ῥα νάοντος ἐπ' ὄχθαις ἀμφ' ̓Ελισοῦντος,
<theoc. epigr. 25.10> αἱ δ' ἱερὸν θείοιο παρὰ ῥόον ̓Αλφειοῖο,
<theoc. epigr. 25.11> αἱ δ' ἐπὶ Βουπρασίου πολυβότρυος, αἱ δὲ καὶ ὧδε.
<theoc. epigr. 25.12> χωρὶς δὴ σηκοί σφι τετυγμένοι εἰσὶν ἑκάσταις.
<theoc. epigr. 25.13> αὐτὰρ βουκολίοισι περιπλήθουσί περ ἔμπης
<theoc. epigr. 25.14> πάντεσσιν νομοὶ ὧδε τεθηλότες αἰὲν ἔασι,
<theoc. epigr. 25.15> Μηνίου ἀμμέγα τῖφος, ἐπεὶ πολυειδέα ποίην
<theoc. epigr. 25.16> λειμῶνες θαλέθουσιν ὑπόδροσοι εἰαμεναί τε
<theoc. epigr. 25.17> εἰς ἅλις, ἥ ῥα βόεσσι μένος κεραῇσιν ἀέξει.
<theoc. epigr. 25.18> αὖλις δέ σφισιν ἥδε τεῆς ἐπὶ δεξιὰ χειρὸς
<theoc. epigr. 25.19> φαίνεται εὖ μάλα πᾶσα πέρην ποταμοῖο ῥέοντος,
<theoc. epigr. 25.20> κείνῃ, ὅθι πλατάνιστοι ἐπηεταναὶ πεφύασι
<theoc. epigr. 25.21> χλωρή τ' ἀγριέλαιος, ̓Απόλλωνος νομίοιο
<theoc. epigr. 25.22> ἱερὸν ἁγνόν, ξεῖνε, τελειοτάτοιο θεοῖο.
<theoc. epigr. 25.23> εὐθὺς δὲ σταθμοὶ περιμήκεες ἀγροιώταις
<theoc. epigr. 25.24> δέδμηνθ', οἳ βασιλῆι πολὺν καὶ ἀθέσφατον ὄλβον
<theoc. epigr. 25.25> ῥυόμεθ' ἐνδυκέως, τριπόλοις σπόρον ἐν νειοῖσιν
<theoc. epigr. 25.26> ἔσθ' ὅτε βάλλοντες καὶ τετραπόλοισιν ὁμοίως.
<theoc. epigr. 25.27> οὔρους μὴν ἴσασι φυτοσκάφοι οἱ πολύεργοι,
<theoc. epigr. 25.28> ἐς ληνοὺς δ' ἱκνεῦνται, ἐπὴν θέρος ὥριον ἔλθῃ.
<theoc. epigr. 25.29> πᾶν γὰρ δὴ πεδίον τόδ' ἐπίφρονος Αὐγείαο,
<theoc. epigr. 25.30> πυροφόροι τε γύαι καὶ ἀλωαὶ δενδρήεσσαι,
<theoc. epigr. 25.31> μέχρις ἐπ' ἐσχατιὰς πολυπίδακος ἀκρωρείης,
<theoc. epigr. 25.32> ἃς ἡμεῖς ἔργοισιν ἐποιχόμεθα πρόπαν ἦμαρ,
<theoc. epigr. 25.33> ἣ δίκη οἰκήων, οἷσιν βίος ἔπλετ' ἐπ' ἀγροῦ.
<theoc. epigr. 25.34> ἀλλὰ σύ πέρ μοι ἔνισπε, τό τοι καὶ κέρδιον αὐτῷ
<theoc. epigr. 25.35> ἔσσεται, οὗτινος ὧδε κεχρημένος εἰλήλουθας,
<theoc. epigr. 25.36> ἠὲ σύγ' Αὐγείην ἢ καὶ δμώων τινὰ κείνου
<theoc. epigr. 25.37> δίζεαι, οἵ οἱ ἔασιν. ἐγὼ δέ κέ τοι σάφα εἰδὼς
<theoc. epigr. 25.38> ἀτρεκέως εἴποιμ', ἐπεὶ οὐ σέγε φημὶ κακῶν ἒξ
<theoc. epigr. 25.39> ἔμμεναι οὐδὲ κακοῖσιν ἐοικότα φύμεναι αὐτόν,
<theoc. epigr. 25.40> οἷόν τοι μέγα εἶδος ἐπιπρέπει. ἦ ῥά νυ παῖδες
<theoc. epigr. 25.41> ἀθανάτων τοιοίδε μετὰ θνητοῖσιν ἔασι.”
<theoc. epigr. 25.42> τὸν δ' ἀπαμειβόμενος προσέφη Διὸς ἄλκιμος υἱός.
<theoc. epigr. 25.43> “ναὶ γέρον Αὐγείην ἐθέλοιμί κεν ἀρχὸν ̓Επειῶν
<theoc. epigr. 25.44> εἰσιδέειν: τοῦ γάρ με καὶ ἤγαγεν ἐνθάδε χρειώ.
<theoc. epigr. 25.45> εἰ δ' ὁ μὲν ἂρ κατὰ ἄστυ μένει παρὰ οἷσι πολίταις
<theoc. epigr. 25.46> δήμου κηδόμενος, διὰ δὲ κρίνουσι θέμιστας,
<theoc. epigr. 25.47> δμώων δή τινα πρέσβυ σύ μοι φράσον ἡγεμονεύσας,
<theoc. epigr. 25.48> ὅστις ἐπ' ἀγρῶν τῶνδε γεραίτερος αἰσυμνήτης,
<theoc. epigr. 25.49> ᾧ κε τὸ μὲν εἴποιμι, τὸ δ' ἐκ φαμένοιο πυθοίμην.
<theoc. epigr. 25.50> ἄλλου δ' ἄλλον ἔθηκε θεὸς ἐπιδευέα φωτῶν.”
<theoc. epigr. 25.51> τὸν δ' ὁ γέρων ἐξαῦτις ἀμείβετο δῖος ἀροτρεύς:
<theoc. epigr. 25.52> “̓Αθανάτων ὦ ξεῖνε φραδῇ τινος ἐνθάδ' ἱκάνεις,
<theoc. epigr. 25.53> ὥς τοι πᾶν ὃ θέλεις αἶψα χρέος ἐκτετέλεσται.
<theoc. epigr. 25.54> ὧδε γὰρ Αὐγείης, υἱὸς φίλος ̓Ηελίοιο,
<theoc. epigr. 25.55> σφωιτέρῳ σὺν παιδί, βίῃ Φυλῆος ἀγαυοῦ,
<theoc. epigr. 25.56> χθιζός γ' εἰλήλουθεν ἀπ' ἄστεος, ἤμασι πολλοῖς
<theoc. epigr. 25.57> κτῆσιν ἐποψόμενος, ἥ οἱ νήριθμος ἐπ' ἀγρῶν:
<theoc. epigr. 25.58> ὥς που καὶ βασιλεῦσιν ἐείδεται ἐν φρεσὶν ᾗσιν
<theoc. epigr. 25.59> αὐτοῖς κηδομένοισι σαώτερος ἔμμεναι οἶκος.
<theoc. epigr. 25.60> ἀλλ' ἴομεν μάλα πρός μιν: ἐγὼ δέ τοι ἡγεμονεύσω
<theoc. epigr. 25.61> αὖλιν ἐφ' ἡμετέρην, ἵνα κεν τέτμοιμεν ἄνακτα.”
<theoc. epigr. 25.62> ̔̀Ως εἰπὼν ἡγεῖτο, νόῳ δ' ἔτι πόλλ' ἐμενοίνα,
<theoc. epigr. 25.63> δέρμά τε θηρὸς ὁρῶν χειροπληθῆ τε κορύνην,
<theoc. epigr. 25.64> ὁππόθεν ὁ ξεῖνος: μέμονεν δέ μιν αἰὲν ἔρεσθαι:
<theoc. epigr. 25.65> ἂψ δ' ὄκνῳ ποτὶ χεῖλος ἐλάμβανε μῦθον ἰόντα,
<theoc. epigr. 25.66> μή τί οἱ οὐ κατὰ καιρὸν ἔπος προτιμυθήσαιτο,
<theoc. epigr. 25.67> σπερχομένου: χαλεπὸν δ' ἑτέρου νόον ἴδμεναι ἀνδρός.
<theoc. epigr. 25.68> τοὺς δὲ κύνες προσιόντας ἀπόπροθεν αἶψ' ἐνόησαν,
<theoc. epigr. 25.69> ἀμφότερον ὀσμῇ τε χροὸς δούπῳ τε ποδοῖιν.
<theoc. epigr. 25.70> θεσπέσιον δ' ὑλάοντες ἐπέδραμον ἄλλοθεν ἄλλος
<theoc. epigr. 25.71> ̓Αμφιτρυωνιάδῃ ̔Ηρακλέι: τὸν δὲ γέροντα
<theoc. epigr. 25.72> ἀχρεῖον κλάζοντε περίσσαινον ἑτέρωθεν.
<theoc. epigr. 25.73> τοὺς μὲν ὅγε λάεσσιν ἀπὸ χθόνος ὅσσον ἀείρων
<theoc. epigr. 25.74> φευγέμεν ἂψ ὀπίσω δειδίσσετο, τρηχὺ δὲ φωνῇ
<theoc. epigr. 25.75> ἠπείλει μάλα πᾶσιν, ἐρητύσασκε δ' ὑλαγμοῦ,
<theoc. epigr. 25.76> χαίρων ἐν φρεσὶν ᾗσιν, ὁθούνεκεν αὖλιν ἔρυντο
<theoc. epigr. 25.77> αὐτοῦ γ' οὐ παρεόντος: ἔπος δ' ὅγε τοῖον ἔειπεν:
<theoc. epigr. 25.78> “̓̀Ω πόποι, οἷον τοῦτο θεοὶ ποίησαν ἄνακτες
<theoc. epigr. 25.79> θηρίον ἀνθρώποισι μετέμμεναι, ὡς ἐπιμηθές.
<theoc. epigr. 25.80> εἴ οἱ καὶ φρένες ὧδε νοήμονες ἔνδοθεν ἦσαν,
<theoc. epigr. 25.81> ᾔδει δ', ᾧ τε χρὴ χαλεπαινέμεν ᾧ τε καὶ οὐκί,
<theoc. epigr. 25.82> οὐκ ἄν οἱ θηρῶν τις ἐδήρισεν περὶ τιμῆς:
<theoc. epigr. 25.83> νῦν δὲ λίην ζάκοτόν τε καὶ ἀρρηνὲς γένετ' αὔτως.”
<theoc. epigr. 25.84> ͂̓Η ῥα, καὶ ἐσσυμένως ποτὶ ταὐλίον ἷξον ἰόντες.
<theoc. epigr. 25.85> ̓Ηέλιος μὲν ἔπειτα ποτὶ ζόφον ἔτραπεν ἵππους
<theoc. epigr. 25.86> δείελον ἦμαρ ἄγων: τὰ δ' ἐπήλυθε πίονα μῆλα
<theoc. epigr. 25.87> ἐκ βοτάνης ἀνιόντα μετ' αὐλία τε σηκούς τε.
<theoc. epigr. 25.88> αὐτὰρ ἔπειτα βόες μάλα μυρίαι ἄλλαι ἐπ' ἄλλαις
<theoc. epigr. 25.89> ἐρχόμεναι φαίνονθ' ὡσεὶ νέφη ὑδατόεντα,
<theoc. epigr. 25.90> ἅσσά τ' ἐν οὐρανῷ εἶσιν ἐλαυνόμενα προτέρωσε
<theoc. epigr. 25.91> ἠὲ νότοιο βίῃ ἠὲ Θρῃκὸς βορέαο:
<theoc. epigr. 25.92> τῶν μέν τ' οὔτις ἀριθμὸς ἐν ἠέρι γίνετ' ἰόντων,
<theoc. epigr. 25.93> οὐδ' ἄνυσις: τόσα γάρ τε μετὰ προτέροισι κυλίνδει
<theoc. epigr. 25.94> ἲς ἀνέμου, τὰ δέ τ' ἄλλα κορύσσεται αὖτις ἐπ' ἄλλοις:
<theoc. epigr. 25.95> τόσς' αἰεὶ μετόπισθε βοῶν ἐπὶ βουκόλι' ᾔει.
<theoc. epigr. 25.96> πᾶν δ' ἄρ' ἐνεπλήσθη πεδίον, πᾶσαι δὲ κέλευθοι
<theoc. epigr. 25.97> ληίδος ἐρχομένης （στείνοντο δὲ πίονες ἀγροί）,
<theoc. epigr. 25.98> μυκηθμῷ: σηκοὶ δὲ βοῶν ῥεῖα πλήσθησαν
<theoc. epigr. 25.99> εἰλιπόδων, ὄιες δὲ κατ' αὐλὰς ηὐλίζοντο.
<theoc. epigr. 25.100> ἔνθα μὲν οὔτις ἕκηλος ἀπειρεσίων περ ἐόντων
<theoc. epigr. 25.101> εἱστήκει παρὰ βουσὶν ἀνὴρ κεχρημένος ἔργου:
<theoc. epigr. 25.102> ἀλλ' ὁ μὲν ἀμφὶ πόδεσσιν ἐυτμήτοισιν ἱμᾶσι
<theoc. epigr. 25.103> κωλοπέδας ἀράρισκε περισταδὸν ἐγγὺς ἀμέλγειν:
<theoc. epigr. 25.104> ἄλλος δ' αὖ φίλα τέκνα φίλαις ὑπὸ μητράσιν ἵει
<theoc. epigr. 25.105> πινέμεναι λιαροῖο μεμαότα πάγχυ γάλακτος,
<theoc. epigr. 25.106> ἄλλος ἀμόλγιον εἶχ', ἄλλος τρέφε πίονα τυρόν,
<theoc. epigr. 25.107> ἄλλος ἐσῆγεν ἔσω ταύρους δίχα θηλειάων.
<theoc. epigr. 25.108> Αὐγείης δ' ἐπὶ πάντας ἰὼν θηεῖτο βοαύλους
<theoc. epigr. 25.109> ἥντινά οἱ κτεάνων κομιδὴν ἐτίθεντο νομῆες,
<theoc. epigr. 25.110> σὺν δ' υἱός τε βίη τε βαρύφρονος ̔Ηρακλῆος
<theoc. epigr. 25.111> ὡμάρτευν βασιλῆι διερχομένῳ μέγαν ὄλβον.
<theoc. epigr. 25.112> ἔνθα καὶ ἄρρηκτόν περ ἔχων ἐν στήθεσι θυμὸν
<theoc. epigr. 25.113> ̓Αμφιτρυωνιάδης καὶ ἀρηρότα νωλεμὲς αἰεὶ
<theoc. epigr. 25.114> ἐκπάγλως θαύμαζε θεῶν τόγε μυρίον ἕδνον
<theoc. epigr. 25.115> εἰσορόων. οὐ γάρ κεν ἔφασκέ τις οὐδὲ ἐώλπει
<theoc. epigr. 25.116> ἀνδρὸς ληίδ' ἑνὸς τόσσην ἔμεν οὐδὲ δέκ' ἄλλων,
<theoc. epigr. 25.117> οἵτε πολύρρηνες πάντων ἔσαν ἐκ βασιλήων.
<theoc. epigr. 25.118> ̓Ηέλιος δ' ᾧ παιδὶ τόγ' ἔξοχον ὤπασε δῶρον,
<theoc. epigr. 25.119> ἀφνειὸν μήλοις περὶ πάντων ἔμμεναι ἀνδρῶν,
<theoc. epigr. 25.120> καί ῥά οἱ αὐτὸς ὄφελλε διαμπερέως βοτὰ πάντα
<theoc. epigr. 25.121> ἐς τέλος: οὐ μὲν γάρ τις ἐπήλυθε νοῦσος ἐκείνου
<theoc. epigr. 25.122> βουκολίοις, αἵτ' ἔργα καταφθείρουσι νομήων,
<theoc. epigr. 25.123> αἰεὶ δὲ πλέονες κερααὶ βόες, αἰὲν ἀμείνους
<theoc. epigr. 25.124> ἐξ ἔτεος γίνοντο μάλ' εἰς ἔτος: ἦ γὰρ ἅπασαι
<theoc. epigr. 25.125> ζωοτόκοι τ' ἦσαν περιώσια θηλυτόκοι τε.
<theoc. epigr. 25.126> ταῖς δὲ τριηκόσιοι ταῦροι συνάμ' ἐστιχόωντο
<theoc. epigr. 25.127> κνήμαργοί θ' ἕλικές τε, διηκόσιοί γε μὲν ἄλλοι
<theoc. epigr. 25.128> φοίνικες: πάντες δ' ἐπιβήτορες οἵγ' ἔσαν ἤδη.
<theoc. epigr. 25.129> ἄλλοι δ' αὖ μετὰ τοῖσι δυώδεκα βουκολέοντο
<theoc. epigr. 25.130> ἱεροὶ ̓Ηελίοιο: χρόην δ' ἔσαν ἠύτε κύκνοι
<theoc. epigr. 25.131> ἀργησταί, πᾶσιν δὲ μετέπρεπον εἰλιπόδεσσιν
<theoc. epigr. 25.132> οἳ καὶ ἀτιμαγέλαι βόσκοντ' ἐριθηλέα ποίην
<theoc. epigr. 25.133> ἐν νομῷ: ὧδ' ἔκπαγλον ἐπὶ σφίσι γαυριόωντο.
<theoc. epigr. 25.134> καί ῥ' ὁπότ' ἐκ λασίοιο θοοὶ προγενοίατο θῆρες
<theoc. epigr. 25.135> ἐς πεδίον δρυμοῖο βοῶν ἕνεκ' ἀγροτεράων,
<theoc. epigr. 25.136> πρῶτοι τοίγε μάχηνδε κατὰ χροὸς ᾔεσαν ὀσμήν,
<theoc. epigr. 25.137> δεινὸν δ' ἐβρυχῶντο φόνον λεύσσοντε προσώπῳ.
<theoc. epigr. 25.138> τῶν μέν τε προφέρεσκε βίηφί τε καὶ σφένεϊ ᾧ
<theoc. epigr. 25.139> ἠδ' ὑπεροπλίῃ Φαέθων μέγας, ὅν ῥα βοτῆρες
<theoc. epigr. 25.140> ἀστέρι πάντες ἔισκον, ὁθούνεκα πολλὸν ἐν ἄλλοις
<theoc. epigr. 25.141> βουσὶν ἰὼν λάμπεσκεν, ἀρίζηλος δ' ἐτέτυκτο.
<theoc. epigr. 25.142> ὃς δή τοι σκύλος αὖον ἰδὼν χαροποῖο λέοντος
<theoc. epigr. 25.143> αὐτῷ ἔπειτ' ἐπόρουσεν ἐυσκόπῳ ̔Ηρακλῆι
<theoc. epigr. 25.144> χρίμψασθαι ποτὶ πλευρὰ κάρη στιβαρόν τε μέτωπον.
<theoc. epigr. 25.145> τοῦ μὲν ἄναξ προσιόντος ἐδράξατο χειρὶ παχείῃ
<theoc. epigr. 25.146> σκαιοῦ ἄφαρ κέραος, κατὰ δ' αὐχένα νέρθ' ἐπὶ γαίης
<theoc. epigr. 25.147> κλάσσε βαρύν περ ἐόντα, πάλιν δέ μιν ὦσεν ὀπίσσω
<theoc. epigr. 25.148> ὤμῳ ἐπιβρίσας: ὁ δέ οἱ περὶ νεῦρα τανυσθεὶς
<theoc. epigr. 25.149> μυὼν ἐξ ὑπάτοιο βραχίονος ὀρθὸς ἀνέστη.
<theoc. epigr. 25.150> θαύμαζεν δ' αὐτός τε ἄναξ υἱός τε δαΐφρων
<theoc. epigr. 25.151> Φυλεὺς οἵ τ' ἐπὶ βουσὶ κορωνίσι βουκόλοι ἄνδρες,
<theoc. epigr. 25.152> ̓Αμφιτρυωνιάδαο βίην ὑπέροπλον ἰδόντες.
<theoc. epigr. 25.153> τὼ δ' εἰς ἄστυ λιπόντε καταυτόθι πίονας ἀγροὺς
<theoc. epigr. 25.154> ἐστιχέτην, Φυλεύς τε βίη θ' ̔Ηρακληείη.
<theoc. epigr. 25.155> λαοφόρου δ' ἐπέβησαν ὅθι πρώτιστα κελεύθου,
<theoc. epigr. 25.156> λεπτὴν καρπαλίμοισι τρίβον ποσὶν ἐξανύσαντες,
<theoc. epigr. 25.157> ἥ ῥα δι' ἀμπελεῶνος ἀπὸ σταθμῶν τετάνυστο
<theoc. epigr. 25.158> οὔτι λίην ἀρίσημος ἐν ὕλῃ χλωρὰ θέουσα,
<theoc. epigr. 25.159> τῇ μιν ἄρα προσέειπε Διὸς γόνον ὑψίστοιο
<theoc. epigr. 25.160> Αὐγείω φίλος υἱὸς ἕθεν μετόπισθεν ἰόντα,
<theoc. epigr. 25.161> ἦκα παρακλίνας κεφαλὴν κατὰ δεξιὸν ὦμον:
<theoc. epigr. 25.162> “ξεῖνε, πάλαι τινὰ πάγχυ σέθεν πέρι μῦθον ἀκούσας
<theoc. epigr. 25.163> ὡσεί περ σφετέρῃσιν ἐνὶ φρεσὶ βάλλομαι ἄρτι.
<theoc. epigr. 25.164> ἤλυθε γὰρ στείχων τις ἀπ' ̓́Αργεος ὡς μέσος ἀκμῆς
<theoc. epigr. 25.165> ἐνθάδ' ̓Αχαιὸς ἀνὴρ ̔Ελίκης ἐξ ἀγχιάλοιο:
<theoc. epigr. 25.166> ὃς δή τοι μυθεῖτο καὶ ἐν πλεόνεσσιν ̓Επειῶν,
<theoc. epigr. 25.167> οὕνεκεν ̓Αργείων τις ἕθεν παρεόντος ὄλεσσε
<theoc. epigr. 25.168> θηρίον, αἰνολέοντα, κακὸν τέρας ἀγροιώταις,
<theoc. epigr. 25.169> κοίλην αὖλιν ἔχοντα Διὸς Νεμέοιο παρ' ἄλσος,
<theoc. epigr. 25.170> οὐκ οἶδ' ἀτρεκέως ἢ ̓́Αργεος ἐξ ἱεροῖο
<theoc. epigr. 25.171> αὐτόθεν ἢ Τίρυνθα νέμων πόλιν ἠὲ Μυκήνην.
<theoc. epigr. 25.172> ὣς κεῖνος ἀγόρευε: γένος δέ μιν εἶναι ἔφασκεν,
<theoc. epigr. 25.173> εἰ ἐτεόν περ ἐγὼ μιμνήσκομαι, ἐκ Περσῆος.
<theoc. epigr. 25.174> ἔλπομαι οὐχ ἕτερον τόδε τλήμεναι Αἰγιαλήων
<theoc. epigr. 25.175> ἠὲ σέ: δέρμα δὲ θηρὸς ἀριφραδέως ἀγορεύει
<theoc. epigr. 25.176> χειρῶν καρτερὸν ἔργον, ὅ τοι περὶ πλευρὰ καλύπτει.
<theoc. epigr. 25.177> εἴπ' ἄγε νῦν μοι πρῶτον, ἵνα γνώω κατὰ θυμόν,
<theoc. epigr. 25.178> ἥρως, εἴτ' ἐτύμως μαντεύομαι εἴτε καὶ οὐκί,
<theoc. epigr. 25.179> εἰ σύγ' ἐκεῖνος, ὃν ἧμιν ἀκουόντεσσιν ἔειπεν
<theoc. epigr. 25.180> οὑξ ̔Ελίκηθεν ̓Αχαιός, ἐγὼ δέ σε φράζομαι ὀρθῶς.
<theoc. epigr. 25.181> εἰπὲ δ' ὅπως ὀλοὸν τόδε θηρίον αὐτὸς ἔπεφνες,
<theoc. epigr. 25.182> ὅππως τ' εὔυδρον Νεμέης εἰσήλυθε χῶρον:
<theoc. epigr. 25.183> οὐ μὲν γάρ κε τοσόνδε κατ' ̓Απίδα κνώδαλον εὕροις
<theoc. epigr. 25.184> ἱμείρων ἰδέειν, ἐπεὶ οὐ μάλα τηλίκα βόσκει,
<theoc. epigr. 25.185> ἀλλ' ἄρκτους τε σύας τε λύκων τ' ὀλοφώιον ἔρνος.
<theoc. epigr. 25.186> τῷ καὶ θαυμάζεσκον ἀκούοντες τότε μῦθον:
<theoc. epigr. 25.187> οἱ δέ νυ καὶ ψεύδεσθαι ὁδοιπόρον ἀνέρ' ἔφαντο
<theoc. epigr. 25.188> γλώσσης μαψιδίοιο χαριζόμενον παρεοῦσιν.”
<theoc. epigr. 25.189> ̔̀Ως εἰπὼν μέσσης ἐξηρώησε κελεύθου
<theoc. epigr. 25.190> Φυλεύς, ὄφρα κιοῦσιν ἅμα σφίσιν ἄρκιος εἴη,
<theoc. epigr. 25.191> καί ῥά τε ῥηίτερον φαμένου κλύοι ̔Ηρακλῆος,
<theoc. epigr. 25.192> ὅς μιν ὁμαρτήσας τοίῳ προσελέξατο μύθῳ:
<theoc. epigr. 25.193> “͂̓Ω Αὐγηιάδη, τὸ μὲν ὅττί με πρῶτον ἀνήρευ,
<theoc. epigr. 25.194> αὐτὸς καὶ μάλα ῥεῖα κατὰ στάθμην ἐνόησας.
<theoc. epigr. 25.195> ἀμφὶ δέ σοι τὰ ἕκαστα λέγοιμί κε τοῦδε πελώρου
<theoc. epigr. 25.196> ὅππως ἐκράανθεν, ἐπεὶ λελίησαι ἀκούειν,
<theoc. epigr. 25.197> νόσφίν γ' ἢ ὅθεν ἦλθε: τὸ γὰρ πολέων περ ἐόντων
<theoc. epigr. 25.198> ̓Αργείων οὐδείς κεν ἔχοι σάφα μυθήσασθαι:
<theoc. epigr. 25.199> οἶον δ' ἀθανάτων τίν' ἐίσκομεν ἀνδράσι πῆμα
<theoc. epigr. 25.200> ἱρῶν μηνίσαντα Φορωνείδῃσιν ἐφεῖναι.
<theoc. epigr. 25.201> πάντας γὰρ πισῆας ἐπικλύζων ποταμὸς ὣς
<theoc. epigr. 25.202> λῖς ἄμοτον κεράιζε, μάλιστα δὲ Βεμβιναίους,
<theoc. epigr. 25.203> οἵ ἑθεν ἀγχόμοροι ναῖον πασχόντες ἄτλητα.
<theoc. epigr. 25.204> τὸν μὲν ἐμοὶ πρώτιστα τελεῖν ἐπέταξεν ἄεθλον
<theoc. epigr. 25.205> Εὐρυσθεύς, κτεῖναι δέ μ' ἐφίετο θηρίον αἰνόν.
<theoc. epigr. 25.206> αὐτὰρ ἐγὼ κέρας ὑγρὸν ἑλὼν κοίλην τε φαρέτρην
<theoc. epigr. 25.207> ἰῶν ἐμπλείην νεόμην, ἑτέρηφι δὲ βάκτρον
<theoc. epigr. 25.208> εὐπαγὲς αὐτόφλοιον ἐπηρεφέος κοτίνοιο
<theoc. epigr. 25.209> ἔμμητρον, τὸ μὲν αὐτὸς ὑπὸ ζαθέῳ ̔Ελικῶνι
<theoc. epigr. 25.210> εὑρὼν σὺν πυκινῇσιν ὁλοσχερὲς ἔσπασα ῥίζαις.
<theoc. epigr. 25.211> αὐτὰρ ἐπεὶ τὸν χῶρον, ὅθι λῖς ἦεν, ἵκανον,
<theoc. epigr. 25.212> δὴ τότε τόξον ἑλὼν στρεπτὴν ἐπέλασσα κορώνῃ
<theoc. epigr. 25.213> νευρειήν, περὶ δ' ἰὸν ἐχέστονον εἶθαρ ἔβησα.
<theoc. epigr. 25.214> πάντῃ δ' ὄσσε φέρων ὀλοὸν τέρας ἐσκοπίαζον,
<theoc. epigr. 25.215> εἴ μιν ἐσαθρήσαιμι, πάρος γ' ἐμὲ κεῖνον ἰδέσθαι.
<theoc. epigr. 25.216> ἤματος ἦν τὸ μεσηγύ, καὶ οὐδέ πῃ ἴχνια τοῖο
<theoc. epigr. 25.217> φρασθῆναι δυνάμην οὐδ' ὠρυγμοῖο πυθέσθαι.
<theoc. epigr. 25.218> οὐδὲ μὲν ἀνθρώπων τις ἔην ἐπὶ βουσὶ καὶ ἔργοις
<theoc. epigr. 25.219> φαινόμενος σπορίμοιο δι' αὔλακος, ὅντιν' ἐροίμην:
<theoc. epigr. 25.220> ἀλλὰ κατὰ σταθμοὺς χλωρὸν δέος εἶχεν ἕκαστον.
<theoc. epigr. 25.221> οὐ μὴν πρὶν πόδας ἔσχον ὄρος τανύφυλλον ἐρευνῶν,
<theoc. epigr. 25.222> πρὶν ἰδέειν ἀλκῆς τε παραυτίκα πειρηθῆναι.
<theoc. epigr. 25.223> ἤτοι ὁ μὲν σήραγγα προδείελος ἔστιχεν εἰς ἥν,
<theoc. epigr. 25.224> βεβρωκὼς κρειῶν τε καὶ αἵματος, ἀμφὶ δὲ χαίτας
<theoc. epigr. 25.225> αὐχμηρὰς πεπάλακτο φόνῳ χαροπόν τε πρόσωπον
<theoc. epigr. 25.226> στήθεά τε, γλώσσῃ δὲ περιλιχμᾶτο γένειον.
<theoc. epigr. 25.227> αὐτὰρ ἐγὼ θάμνοισιν ἄφαρ σκιεροῖσιν ἐκρύφθην
<theoc. epigr. 25.228> ἐν ῥίῳ ὑλήεντι δεδεγμένος ὁππόθ' ἵκοιτο,
<theoc. epigr. 25.229> καὶ βάλον ἆσσον ἰόντος ἀριστερὸν ἐς κενεῶνα
<theoc. epigr. 25.230> τηϋσίως: οὐ γάρ τι βέλος διὰ σαρκὸς ὄλισθεν
<theoc. epigr. 25.231> ὀκριόεν, χλωρῇ δὲ παλίσσυτον ἔμπεσε ποίῃ.
<theoc. epigr. 25.232> αὐτὰρ ὁ κρᾶτα δαφοινὸν ἀπὸ χθονὸς ὦκ' ἐπάειρε
<theoc. epigr. 25.233> θαμβήσας, πάντῃ δὲ διέδρακεν ὀφθαλμοῖσι
<theoc. epigr. 25.234> σκεπτόμενος, λαμυροὺς δὲ χανὼν ὑπ' ὀδόντας ἔφηνε.
<theoc. epigr. 25.235> τῷ δ' ἐγὼ ἄλλον ὀιστὸν ἀπὸ νευρῆς προΐαλλον
<theoc. epigr. 25.236> ἀσχαλόων, ὅ μοι ὁ πρὶν ἐτώσιος ἔκφυγε χειρός:
<theoc. epigr. 25.237> μεσσηγὺς δ' ἔβαλον στηθέων, ὅθι πνεύμονος ἕδρη.
<theoc. epigr. 25.238> ἀλλ' οὐδ' ὣς ὑπὸ βύρσαν ἔδυ πολυώδυνος ἰός,
<theoc. epigr. 25.239> ἀλλ' ἔπεσε προπάροιθε ποδῶν ἀνεμώλιος αὔτως.
<theoc. epigr. 25.240> τὸ τρίτον αὖ μέλλεσκον ἀσώμενος ἐν φρεσὶν αἰνῶς
<theoc. epigr. 25.241> αὐερύειν: ὁ δέ μ' εἶδε περιγληνώμενος ὄσσοις
<theoc. epigr. 25.242> θὴρ ἄμοτος, μακρὴν δὲ περ' ἰγνύῃσιν ἕλιξε
<theoc. epigr. 25.243> κέρκον, ἄφαρ δὲ μάχης ἐμνήσατο: πᾶς δέ οἱ αὐχὴν
<theoc. epigr. 25.244> θυμοῦ ἐνεπλήσθη, πυρσαὶ δ' ἔφριξαν ἔθειραι
<theoc. epigr. 25.245> σκυζομένῳ, κυρτὴ δὲ ῥάχις γένετ' ἠύτε τόξον,
<theoc. epigr. 25.246> πάντοθεν εἰληθέντος ὑπὸ λαγόνας τε καὶ ἰξύν.
<theoc. epigr. 25.247> ὡς δ' ὅτ' ἂν ἁρματοπηγὸς ἀνὴρ πολέων ἴδρις ἔργων
<theoc. epigr. 25.248> ὄρπηκας κάμπτῃσιν ἐρινεοῦ εὐκεάτοιο,
<theoc. epigr. 25.249> θάλψας ἐν πυρὶ πρῶτον, ἐπαξονίῳ κύκλα δίφρῳ:
<theoc. epigr. 25.250> τοῦ μὲν ὑπὲκ χειρῶν ἔφυγεν τανύφλοιος ἐρινεὸς
<theoc. epigr. 25.251> καμπτόμενος, τηλοῦ δὲ μιῇ πήδησε σὺν ὁρμῇ:
<theoc. epigr. 25.252> ὣς ἐπ' ἐμοὶ λῖς αἰνὸς ἀπόπροθεν ἀθρόος ἆλτο
<theoc. epigr. 25.253> μαιμώων χροὸς ἆσαι: ἐγὼ δ' ἑτέρηφι βέλεμνα
<theoc. epigr. 25.254> χειρὶ προεσχεθόμην καὶ ἀπ' ὤμων δίπλακα λώπην,
<theoc. epigr. 25.255> τῇ δ' ἑτέρῃ ῥόπαλον κόρσης ὕπερ αὖον ἀείρας
<theoc. epigr. 25.256> ἤλασα κὰκ κεφαλῆς, διὰ δ' ἄνδιχα τρηχὺν ἔαξα
<theoc. epigr. 25.257> αὐτοῦ ἐπὶ λασίοιο καρήατος ἀγριέλαιον
<theoc. epigr. 25.258> θηρὸς ἀμαιμακέτοιο: πέσεν δ' ὅγε πρὶν ἔμ' ἱκέσθαι
<theoc. epigr. 25.259> ὑψόθεν ἐν γαίῃ, καὶ ἐπὶ τρομεροῖς ποσὶν ἔστη
<theoc. epigr. 25.260> νευστάζων κεφαλῇ: περὶ γὰρ σκότος ὄσσέ οἱ ἄμφω
<theoc. epigr. 25.261> ἦλθε, βίῃ σεισθέντος ἐν ὀστέῳ ἐγκεφάλοιο.
<theoc. epigr. 25.262> τὸν μὲν ἐγὼν ὀδύνῃσι παραφρονέοντα βαρείαις
<theoc. epigr. 25.263> νωσάμενος, πρὶν αὖτις ὑπότροπον ἀμπνυνθῆναι,
<theoc. epigr. 25.264> αὐχένος ἀρρήκτοιο παρ' ἰνίον ἤλασα προφθάς,
<theoc. epigr. 25.265> ῥίψας τόξον ἔραζε πολύρραπτόν τε φαρέτρην:
<theoc. epigr. 25.266> ἦγχον δ' ἐγκρατέως στιβαρὰς σὺν χεῖρας ἐρείσας
<theoc. epigr. 25.267> ἐξόπιθεν, μὴ σάρκας ὑποδρύψῃ ὀνύχεσσι,
<theoc. epigr. 25.268> πρὸς δ' οὖδας πτέρνῃσι πόδας στερεῶς ἐπίεζον
<theoc. epigr. 25.269> οὐραίους ἐπιβάς, μηροῖσί τε πλεύρ' ἐφύλασσον,
<theoc. epigr. 25.270> μέχρί οἱ ἐξετάνυσσα βραχίονας ὀρθὸν ἀείρας
<theoc. epigr. 25.271> ἄπνευστον, ψυχὴν δὲ πελώριος ἔλλαχεν ̔́Αιδης.
<theoc. epigr. 25.272> καὶ τότε δὴ βούλευον, ὅπως λασιαύχενα βύρσαν
<theoc. epigr. 25.273> θηρὸς τεθνειῶτος ἀπὸ μελέων ἐρυσαίμην,
<theoc. epigr. 25.274> ἀργαλέον μάλα μόχθον, ἐπεὶ οὐκ ἔσκε σιδήρῳ
<theoc. epigr. 25.275> τμητὴ οὐδὲ λίθοις πειρωμένῳ, οὐδὲ μὲν ἄλλῃ
<theoc. epigr. 25.276> ἔνθά μοι ἀθανάτων τις ἐπὶ φρεσὶ θῆκε νοῆσαι
<theoc. epigr. 25.277> αὐτοῖς δέρμα λέοντος ἀνασχίζειν ὀνύχεσσι.
<theoc. epigr. 25.278> τοῖσι θοῶς ἀπέδειρα, καὶ ἀμφεθέμην μελέεσσιν
<theoc. epigr. 25.279> ἕρκος ἐνυαλίου ταμεσίχροος ἰωχμοῖο.
<theoc. epigr. 25.280> οὗτός τοι Νεμέου γένετ' ὦ φίλε θηρὸς ὄλεθρος,
<theoc. epigr. 25.281> πολλὰ πάρος μήλοις τε καὶ ἀνδράσι κήδεα θέντος.”
<theoc. epigr. 26.1> ̓Ινὼ καὐτονόα χἁ μαλοπάραυος ̓Αγαύα
<theoc. epigr. 26.2> τρεῖς θιάσως ἐς ὄρος τρεῖς ἄγαγον αὐταὶ ἐοῖσαι.
<theoc. epigr. 26.3> χαἱ μὲν ἀμερξάμεναι λασίας δρυὸς ἄγρια φύλλα
<theoc. epigr. 26.4> κισσόν τε ζώοντα καὶ ἀσφόδελον τὸν ὑπὲρ γᾶς
<theoc. epigr. 26.5> ἐν καθαρῷ λειμῶνι κάμον δυοκαίδεκα βωμούς,
<theoc. epigr. 26.6> τὼς τρεῖς τᾷ Σεμέλᾳ, τὼς ἐννέα τῷ Διονύσῳ.
<theoc. epigr. 26.7> ἱερὰ δ' ἐκ κίστας ποπανεύματα χερσὶν ἑλοῖσαι
<theoc. epigr. 26.8> εὐφάμως κατέθεντο νεοδρέπτων ἐπὶ βωμῶν,
<theoc. epigr. 26.9> ὡς ἐδίδασχ', ὡς αὐτὸς ἐθυμάρει Διόνυσος.
<theoc. epigr. 26.10> Πενθεὺς δ' ἀλιβάτου πέτρας ἄπο πάντ' ἐθεώρει,
<theoc. epigr. 26.11> σχῖνον ἐς ἀρχαίαν καταδύς, ἐπιχώριον ἔρνος.
<theoc. epigr. 26.12> Αὐτονόα πράτα νιν ἀνέκραγε δεινὸν ἰδοῖσα,
<theoc. epigr. 26.13> σὺν δ' ἐτάραξε ποσὶν μανιώδεος ὄργια Βάκχου,
<theoc. epigr. 26.14> ἐξαπίνας ἐπιοῖσα, τὰ δ' οὐχ ὁρέοντι βέβηλοι.
<theoc. epigr. 26.15> μαίνετο μέν θ' αὕτα, μαίνοντο δ' ἄρ' εὐθὺ καὶ ἄλλαι.
<theoc. epigr. 26.16> Πενθεὺς μὲν φεῦγεν πεφοβημένος, αἱ δ' ἐδίωκον,
<theoc. epigr. 26.17> πέπλως ἐκ ζωστῆρος ἐπ' ἰγνύαν ἐρύσαισαι.
<theoc. epigr. 26.18> Πενθεὺς μὲν τόδ' ἔειπε: “τίνος κέχρησθε γυναῖκες;”
<theoc. epigr. 26.19> Αὐτονόα τόδ' ἔειπε “τάχα γνώσῃ πρὶν ἀκοῦσαι.”
<theoc. epigr. 26.20> μάτηρ μὲν κεφαλὰν μυκήσατο παιδὸς ἑλοῖσα,
<theoc. epigr. 26.21> ὅσσόν περ τοκάδος τελέθει μύκημα λεαίνας:
<theoc. epigr. 26.22> ̓Ινὼ δ' ἐξέρρηξε σὺν ὠμοπλάτᾳ μέγαν ὦμον
<theoc. epigr. 26.23> λὰξ ἐπὶ γαστέρα βᾶσα, καὶ Αὐτονόας ῥυθμὸς ωὑτός:
<theoc. epigr. 26.24> αἱ δ' ἄλλαι τὰ περισσὰ κρεανομέοντο γυναῖκες.
<theoc. epigr. 26.25> ἐς Θήβας δ' ἀφίκοντο πεφυρμέναι αἵματι πᾶσαι,
<theoc. epigr. 26.26> ἐξ ὄρεος πένθημα καὶ οὐ Πενθῆα φέροισαι.
<theoc. epigr. 26.27> οὐκ ἀλέγω: μηδ' ἄλλος ἀπεχθομένω Διονύσῳ
<theoc. epigr. 26.28> φροντίζοι, μηδ' εἰ χαλεπώτερα τῶνδ' ἐμόγησεν,
<theoc. epigr. 26.29> εἴη δ' ἐνναέτης ἢ καὶ δεκάτω ἐπιβαίνοι:
<theoc. epigr. 26.30> αὐτὸς δ' εὐαγέοιμι καὶ εὐαγέεσσιν ἅδοιμι.
<theoc. epigr. 26.31> ἐκ Διὸς αἰγιόχω τιμὰν ἔχει αἰετὸς οὗτος.
<theoc. epigr. 26.32> εὐσεβέων παίδεσσι τὰ λώια, δυσσεβέων δ' οὔ.
<theoc. epigr. 26.33> χαίροι μὲν Διόνυσος, ὃν ἐν Δρακάνῳ νιφόεντι
<theoc. epigr. 26.34> Ζεὺς ὕπατος μεγάλαν ἐπιγουνίδα κάτθετο λύσας:
<theoc. epigr. 26.35> χαίροι δ' εὐειδὴς Σεμέλα καὶ ἀδελφεαὶ αὐτᾶς
<theoc. epigr. 26.36> Καδμεῖαι πολλαῖς μεμελημέναι ἡρωίναις,
<theoc. epigr. 26.37> αἳ τόδε ἔργον ἔρεξαν ὀρίναντος Διονύσου
<theoc. epigr. 26.38> οὐκ ἐπιμωματόν. μηδεὶς τὰ θεῶν ὀνόσαιτο.
<theoc. epigr. 27.1> τὰν πινυτὰν ̔Ελέναν Πάρις ἥρπασε βουκόλος ἄλλος.
<theoc. epigr. 27.2> μᾶλλον ἑκοῖς' ̔Ελένα τὸν βουκόλον ἔσχε φιλεῦσα.
<theoc. epigr. 27.3> μὴ καυχῶ σατυρίσκε: κενὸν τὸ φίλαμα λέγουσιν.
<theoc. epigr. 27.4> ἔστι καὶ ἐν κενεοῖσι φιλάμασιν ἁδέα τέρψις.
<theoc. epigr. 27.5> τὸ στόμα μευ πλύνω καὶ ἀποπτύω τὸ φίλαμα.
<theoc. epigr. 27.6> πλύνεις χείλεα σεῖο; δίδου πάλιν ὄφρα φιλάσω.
<theoc. epigr. 27.7> καλόν σοι δαμάλας φιλέειν, οὐκ ἄζυγα κώραν.
<theoc. epigr. 27.8> μὴ καυχῶ: τάχα γάρ σε παρέρχεται ὡς ὄναρ ἥβη.
<theoc. epigr. 27.9> ἢν δέ τι γηράσκω, τόδε που μέλι καὶ γάλα πίνω.&γτ;
<theoc. epigr. 27.11> ἁ σταφυλὶς σταφίς ἐστι καὶ οὐ ῥόδον αὖον ὀλεῖται.
<theoc. epigr. 27.10> δεῦρ' ὑπὸ τὰς κοτίνους, ἵνα σοί τινα μῦθον ἐνίψω.
<theoc. epigr. 27.11> οὐκ ἐθέλω: καὶ πρίν με παρήπαφες ἁδέι μύθῳ.
<theoc. epigr. 27.12> δεῦρ' ὑπὸ τὰς πτελέας, ἵν' ἐμᾶς σύριγγος ἀκούσῃς.
<theoc. epigr. 27.13> τὴν σαυτοῦ φρένα τέρψον: ὀιζύον οὐδὲν ἀρέσκει.
<theoc. epigr. 27.14> φεῦ φεῦ τᾶς Παφίας χόλον ἅζεο καὶ σύγε κώρα.
<theoc. epigr. 27.15> χαιρέτω ἁ Παφία: μόνον ἵλαος ̓́Αρτεμις εἴη.
<theoc. epigr. 27.16> μὴ λέγε, μὴ βάλλῃ σε καὶ ἐς λίνον ἄκριτον ἔνθῃς.
<theoc. epigr. 27.17> βαλλέτω ὡς ἐθέλει: πάλιν ̓́Αρτεμις ἄμμιν ἀρήγει.
<theoc. epigr. 27.18> μἠπιβάλῃς τὰν χεῖρα, καὶ εἰσέτι χεῖλος ἀμύξω.
<theoc. epigr. 27.19> οὐ φεύγεις τὸν ̓́Ερωτα, τὸν οὐ φύγε παρθένος ἄλλη.&γτ;
<theoc. epigr. 27.20> φεύγω ναὶ τὸν Πᾶνα: σὺ δὲ ζυγὸν αἰὲν ἀείρεις.
<theoc. epigr. 27.21> δειμαίνω, μὴ δή σε κακωτέρῳ ἀνέρι δώσει.
<theoc. epigr. 27.22> πολλοί μ' ἐμνώοντο, νόμον δ' ἐμὸν οὔτις ἀείδει.
<theoc. epigr. 27.23> εἶς καὶ ἐγὼ πολλῶν μνηστὴρ τεὸς ἐνθάδ' ἱκάνω.
<theoc. epigr. 27.24> καὶ τί φίλος ῥέξαιμι; γάμοι πλήθουσιν ἀνίας.
<theoc. epigr. 27.25> οὐκ ὀδύνην, οὐκ ἄλγος ἔχει γάμος, ἀλλὰ χορείην.
<theoc. epigr. 27.26> ναὶ μάν φασι γυναῖκας ἑοὺς τρομέειν παρακοίτας.
<theoc. epigr. 27.27> μᾶλλον ἀεὶ κρατέουσι: τίνα τρομέουσι γυναῖκες;
<theoc. epigr. 27.28> ὠδίνειν τρομέω: χαλεπὸν βέλος Εἰλειθυίης.
<theoc. epigr. 27.29> ἀλλὰ τεὴ βασίλεια μογοστόκος ̓́Αρτεμίς ἐστιν.
<theoc. epigr. 27.30> ἀλλὰ τεκεῖν τρομέω, μὴ καὶ χρόα καλὸν ὀλέσσω.
<theoc. epigr. 27.31> ἢν δὲ τέκῃς φίλα τέκνα, νέον φάος ὄψεαι υἷας.
<theoc. epigr. 27.32> καὶ τί μοι ἕδνον ἄγεις γάμου ἄξιον, ἢν ἐπινεύσω;
<theoc. epigr. 27.33> πᾶσαν τὰν ἀγέλαν, πάντ' ἄλσεα καὶ νομὸν ἕξεις.
<theoc. epigr. 27.34> ὄμνυε μὴ μετὰ λέκτρα λιπὼν ἀέκουσαν ἀπενθεῖν.
<theoc. epigr. 27.35> οὐκ αὐτὸν τὸν Πᾶνα, καὶ ἢν ἐθέλῃς με διῶξαι.
<theoc. epigr. 27.36> τεύχεις μοι θαλάμους, τεύχεις καὶ δῶμα καὶ αὐλάς;
<theoc. epigr. 27.37> τεύχω σοι θαλάμους: τὰ δὲ πώεα καλὰ νομεύω.
<theoc. epigr. 27.38> πατρὶ δὲ γηραλέῳ τίνα μάν, τίνα μῦθον ἐνίψω;
<theoc. epigr. 27.39> αἰνήσει σέο λέκτρον, ἐπὴν ἐμὸν οὔνομ' ἀκούσῃ.
<theoc. epigr. 27.40> οὔνομα σὸν λέγε τῆνο: καὶ οὔνομα πολλάκι τέρπει.
<theoc. epigr. 27.41> Δάφνις ἐγώ, Λυκίδας τε πατήρ, μήτηρ δὲ Νομαία.
<theoc. epigr. 27.42> ἐξ εὐηγενέων: ἀλλ' οὐ σέθεν εἰμὶ χερείων.
<theoc. epigr. 27.43> οἶδ', ἄκρα τιμίη ἐσσί: πατὴρ δέ τοί ἐστι Μενάλκας.
<theoc. epigr. 28.1> Γλαύκας ὦ φιλέριθ' ἀλακάτα δῶρον ̓Αθανάας
<theoc. epigr. 28.2> γύναιξιν, νόος οἰκωφελίας αἷσιν ἐπάβολος,
<theoc. epigr. 28.3> θέρσεις' ἄμμιν ὑμάρτη πόλιν ἐς Νείλεος ἀγλάαν,
<theoc. epigr. 28.4> ὅπᾳ Κύπριδος ἶρον καλάμω χλῶρον ὑπαπάλω.
<theoc. epigr. 28.5> τυῖδε γὰρ πλόον εὐάνεμον αἰτήμεθα πὰρ Δίος,
<theoc. epigr. 28.6> ὅπως ξέννον ἔμον τέρψομ' ἴδων κἀντιφιλήσομεν,
<theoc. epigr. 28.7> Νικίαν, Χαρίτων ἰμεροφώνων ἴερον φύτον,
<theoc. epigr. 28.8> καὶ σὲ τὰν ἐλέφαντος πολυμόχθω γεγενημέναν
<theoc. epigr. 28.9> δῶρον Νικιάας εἰς ὀλόχω χέρρας ὀπάσσομεν,
<theoc. epigr. 28.10> σὺν τᾷ πόλλα μὲν ἔργ' ἐκτελέσεις ἀνδρεΐοις πέπλοις,
<theoc. epigr. 28.11> πόλλα δ' οἷα γύναικες φορέοις' ὐδάτινα βράκη.
<theoc. epigr. 28.12> δὶς γὰρ μάτερες ἄρνων μαλάκοις ἐν βοτάνᾳ πόκοις
<theoc. epigr. 28.13> πέξαιντ' αὐτοένει, Θευγένιδός γ' ἔνεκ' ἐυσφύρω:
<theoc. epigr. 28.14> οὕτως ἀνυσίεργος, φιλέει δ' ὅσσα σαόφρονες.
<theoc. epigr. 28.15> οὐ γὰρ εἰς ἀκίρας οὐδ' ἐς ἀέργω κεν ἐβολλόμαν
<theoc. epigr. 28.16> ὀπάσσαι σε δόμοις ἀμμετέρας ἔσσαν ἀπὺ χθόνος.
<theoc. epigr. 28.17> καὶ γάρ τοι πάτρις, ἃν ὡξ ̓Εφύρας κτίσσέ ποτ' ̓Αρχίας
<theoc. epigr. 28.18> νάσω Τρινακρίας μύελον, ἄνδρων δοκίμων πόλιν.
<theoc. epigr. 28.19> νῦν μὰν οἶκον ἔχοις' ἄνερος, ὃς πόλλ' ἐδάη σόφα
<theoc. epigr. 28.20> ἀθρώποισι νόσοις φάρμακα λύγραις ἀπαλαλκέμεν,
<theoc. epigr. 28.21> οἰκήσεις κατὰ Μίλλατον ἐράνναν πεδ' ̓Ιαόνων,
<theoc. epigr. 28.22> ὡς εὐαλάκατος Θεύγενις ἐν δαμότισιν πέλῃ,
<theoc. epigr. 28.23> καί οἱ μνᾶστιν ἄει τῶ φιλαοίδω παρέχῃς ξένω.
<theoc. epigr. 28.24> κῆνο γάρ τις ἔρει τὤπος ἴδων ς': ἦ μεγάλα χάρις
<theoc. epigr. 28.25> δώρῳ σὺν ὀλίγῳ: πάντα δὲ τίματα τὰ πὰρ φίλων.
<theoc. epigr. 29.1> οἶνος ὦ φίλε παῖ λέγεται καὶ ἀλάθεα:
<theoc. epigr. 29.2> κἄμμε χρὴ μεθύοντας ἀλαθέας ἔμμεναι.
<theoc. epigr. 29.3> κἤγω μὲν τὰ φρενῶν ἐρέω κέατ' ἐν μυχῷ.
<theoc. epigr. 29.4> οὐκ ὄλας φιλέειν μ' ἐθέλησθ' ἀπὸ καρδίας.
<theoc. epigr. 29.5> γινώσκω: τὸ γὰρ ἅμισυ τᾶς ζοΐας ἔχω
<theoc. epigr. 29.6> ζὰ τὰν σὰν ἰδέαν, τὸ δὲ λοιπὸν ἀπώλετο.
<theoc. epigr. 29.7> χὥτα μὲν σὺ θέλῃς, μακάρεσσιν ἴσαν ἄγω
<theoc. epigr. 29.8> ἁμέραν: ὅτα δ' οὐκ ἐθέλῃς τύ, μάλ' ἐν σκότῳ.
<theoc. epigr. 29.9> πῶς ταῦτ' ἄρμενα, τὸν φιλέοντ' ἀνίαις δίδων;
<theoc. epigr. 29.10> ἀλλ' εἴ μοί τι πίθοιο νέος προγενεστέρῳ,
<theoc. epigr. 29.11> τῷ κε λώιον αὔτος ἔχων ἔμ' ἐπαινέσαις,
<theoc. epigr. 29.12> ποίησαι καλίαν μίαν εἰν ἑνὶ δενδρίῳ,
<theoc. epigr. 29.13> ὅππῃ μηδὲν ἀπίξεται ἄγριον ὄρπετον.
<theoc. epigr. 29.14> νῦν δὲ τῶδε μὲν ἄματος ἄλλον ἔχης κλάδον,
<theoc. epigr. 29.15> ἄλλον δ' αὔριον, ἐξ ἑτέρω δ' ἕτερον μάτης:
<theoc. epigr. 29.16> καἰ μέν σευ τὸ κάλον τις ἴδων ῥέθος αἰνέσαι,
<theoc. epigr. 29.17> τῷ δ' εὔθυς πλέον ἢ τριέτης ἐγένευ φίλος,
<theoc. epigr. 29.18> τὸν πρῶτον δὲ φιλεῦντα τρίταιον ἐθήκαο.
<theoc. epigr. 29.19> ἄνδρων τῶν ὑπερανορέων δοκίμοις πνέειν.
<theoc. epigr. 29.20> φίλη δ', ἇς κ' ἔτ' ἔῃς, τὸν ὕμοιον ἔχην ἄει.
<theoc. epigr. 29.21> αἰ γὰρ ὧδε πόῃς, ἄγαθος μὲν ἀκούσεαι
<theoc. epigr. 29.22> ἐξ ἄστων: ὁ δέ τοί κ' ̓́Ερος οὐ χαλέπως ἔχοι,
<theoc. epigr. 29.23> ὃς ἄνδρων φρένας εὐμαρέως ὑποδάμναται,
<theoc. epigr. 29.24> κἤμε μάλθακον ἐξ ἐπόησε σιδαρίω.
<theoc. epigr. 29.25> ἀλλὰ πὲρ ἀπάλω στύματός σε πεδέρχομαι
<theoc. epigr. 29.26> ὀμνάσθην, ὅτι πέρυσιν ἦσθα νεώτερος,
<theoc. epigr. 29.27> χὥτι γηραλέοι πέλομες πρὶν ἀποπτύσαι
<theoc. epigr. 29.28> καὶ ῥύσοι, νεότατα δ' ἔχην παλινάγρετον
<theoc. epigr. 29.29> οὐκ ἔστι: πτέρυγας γὰρ ἐπομμαδίαις φόρη,
<theoc. epigr. 29.30> κἄμμες βαρδύτεροι τὰ ποτήμενα συλλάβην.
<theoc. epigr. 29.31> ταῦτα χρὴ νοέοντα πέλην ποτιμώτερον,
<theoc. epigr. 29.32> καί μοι τὠραμένῳ συνέραν ἀδόλως σέθεν,
<theoc. epigr. 29.33> ὅπως, ἁνίκα τὰν γένυν ἀνδρεΐαν ἔχῃς,
<theoc. epigr. 29.34> ἀλλάλοισι πελώμεθ' ̓Αχιλλέϊοι φίλοι.
<theoc. epigr. 29.35> αἰ δὲ ταῦτα φέρην ἀνέμοισιν ἐπιτρόπῃς,
<theoc. epigr. 29.36> ἐν θύμῳ δὲ λέγῃς “τί με δαιμόνι' ἐνόχλης;”
<theoc. epigr. 29.37> νῦν μὲν κἠπὶ τὰ χρύσεα μᾶλ' ἔνεκεν σέθεν
<theoc. epigr. 29.38> βαίην καὶ φύλακον νεκύων πεδὰ Κέρβερον,
<theoc. epigr. 29.39> τότα δ' οὐδὲ καλεῦντος ἐπ' αὐλεΐαις θύραις
<theoc. epigr. 29.40> προμόλοιμί κε παυσάμενος χαλέπω πόθω.
<theoc. epigr. 30.1> ̓́Ωιαι τῶ χαλεπῶ καἰνομόρω τῶδε νοσήματος:
<theoc. epigr. 30.2> τετορταῖος ἔχει, παιδὸς ἔρως, μῆνά με δεύτερον,
<theoc. epigr. 30.3> μᾶκος μὲν μετρίω γ', ἀλλ' ὁπόσον τῶ πέδα περρέχε
<theoc. epigr. 30.4> τᾶς γᾶς τοῦτο χάρις: ταῖς δὲ παραύαις γλυκὺ μειδίαι.
<theoc. epigr. 30.5> καὶ νῦν μὲν τὸ κακὸν ταῖς μὲν ἔχει, ταῖσι δέ μ' οὐκέτι,
<theoc. epigr. 30.6> τάχα δ' οὐδ' ὅσον ὕπνω ̓πιτύχην ἔσσετ' ἐρωία:
<theoc. epigr. 30.7> ἐχθὲς γὰρ παριὼν ἔδρακε λέπτ' ἄμμε δι' ὀφρύγων
<theoc. epigr. 30.8> αἰδεσθεὶς ποτίδην ἀντίος, ἠρεύθετο δὲ χρόα.
<theoc. epigr. 30.9> ἔμεθεν δὲ πλέον τᾶς κραδίας ὥ' ρος ἐδράξατο,
<theoc. epigr. 30.10> εἰς οἶκον δ' ἀπέβαν ἕλκος ἔχων καὶ τὸ κέαρ δακών.
<theoc. epigr. 30.11> πολλὰ δ' εἰσκαλέσας θυμὸν ἐμαυτοῦ διελεξάμαν:
<theoc. epigr. 30.12> τί δὴ ταῦτα ποίης; ἀλοσύνας τί ἔσχατον ἔσσεται;
<theoc. epigr. 30.13> λεύκας οὐκετ' ἴσησθ' ὅττι φορῇς ἐν κροτάφοις τρίχας;
<theoc. epigr. 30.14> ὧρά τοι φρονέειν μὴ οὔτι νέος τὰν ἰδέαν πέλῃ.
<theoc. epigr. 30.15> πάντ' ἔρδης ἅπερ οἱ τῶν ἐτέων ἄρτι γεγευμένοι.
<theoc. epigr. 30.16> καὶ μὰν ἄλλο δε λάθει: τόδ' ἄρ' ἦς λώιον, ἔμμεναι
<theoc. epigr. 30.17> ξέννον τῶν χαλεπῶν παιδὸς ἐράννω παράπαν πόθων
<theoc. epigr. 30.18> τῷ μὲν γὰρ βίος ἕρπει προγόνοις ἶς' ἐλάφω θοᾶς,
<theoc. epigr. 30.19> χαλάσει δ' ἑτέρᾳ ποντοπόρην αὔριον ἄρμενα.
<theoc. epigr. 30.20> οὐδ' αὐτῷ γλυκερᾶς ἄνθεμον ἅβας πεδ' ὐμαλίκων
<theoc. epigr. 30.21> μένει: τῷ δ' ὁ πόθος καὶ τὸν ἔσω μυελὸν ἐσθίει
<theoc. epigr. 30.22> ὀμμιμνασκομένῳ: πολλὰ δ' ὄρη νυκτὸς ἐνύπνια,
<theoc. epigr. 30.23> παύσασθαι δ' ἐνιαυτὸς χαλεπᾶς οὐκ ἰκανὸς νόσω.
<theoc. epigr. 30.24> ταῦτα χἅτερα πολλὰ προτ' ἐμὸν θυμὸν ἐμεμψάμαν.
<theoc. epigr. 30.25> ὁ δὲ τοῦτ' ἔφατ': ὄττις δοκίμοι τὸν δολομάχανον
<theoc. epigr. 30.26> νικάσειν ̓́Ερον, οὗτος δοκίμοι τοὶς ὑπὲρ ἄμμεων
<theoc. epigr. 30.27> εὑρεῖν βραϊδίως ἀστέρας ὁπποσσάκιν ἐννέα.
<theoc. epigr. 30.28> καὶ νῦν, εἴτ' ἐθέλω, χρή με μακρὸν σχόντα τὸν ἄμφενα
<theoc. epigr. 30.29> ἕλκειν τὸν ζυγόν, εἴτ' οὐκ ἐθέλω: ταῦτα γὰρ ὦγαθὲ
<theoc. epigr. 30.30> βούλεται θέος, ὃς καὶ Διὸς ἔσφαλε μέγαν νόον
<theoc. epigr. 30.31> καὔτας Κυπρογενήας: ἔμε μάν, φύλλον ἐπάμερον,
<theoc. epigr. 30.32> σμίκρας δεύμενον αὔρας ὀνέμων ᾇ κε θέλῃ φόρη.
<theoc. Ep..1.1> τὰ ῥόδα τὰ δροσόεντα καὶ ἁ κατάπυκνος ἐκείνα
<theoc. Ep..1.2> ἕρπυλλος κεῖται ταῖς ̔Ελικωνιάσι,
<theoc. Ep..1.3> ταὶ δὲ μελάμφυλλοι δάφναι τὶν Πύθιε Παιάν,
<theoc. Ep..1.4> δελφὶς ἐπεὶ πέτρα τοῦτό τοι ἀγλάισε.
<theoc. Ep..1.5> βωμὸν δ' αἱμαξεῖ κεραὸς τράγος οὗτος ὁ μαλός,
<theoc. Ep..1.6> τερμίνθου τρώγων ἔσχατον ἀκρεμόνα.
<theoc. Ep..2.1> Δάφνις ὁ λευκόχρως, ὁ καλᾷ σύριγγι μελίσδων
<theoc. Ep..2.2> βουκολικοὺς ὕμνους, ἄνθετο Πανὶ τάδε,
<theoc. Ep..2.3> τοὺς τρητοὺς δόνακας, τὸ λαγωβόλον, ὀξὺν ἄκοντα,
<theoc. Ep..2.4> νεβρίδα, τὰν πήραν, ᾇ ποκ' ἐμαλοφόρει.
<theoc. Ep..3.1> εὕδεις φυλλοστρῶτι πέδῳ Δάφνι σῶμα κεκμακὸς
<theoc. Ep..3.2> ἀμπαύων: στάλικες δ' ἀρτιπαγεῖς ἀν' ὄρη.
<theoc. Ep..3.3> ἀγρεύει δέ τυ Πὰν καὶ ὁ τὸν κροκόεντα Πρίηπος
<theoc. Ep..3.4> κισσὸν ἐφ' ἱμερτῷ κρατὶ καθαπτόμενος,
<theoc. Ep..3.5> ἄντρον ἔσω στείχοντες ὁμόρροθοι. ἀλλὰ τὺ φεῦγε,
<theoc. Ep..3.6> φεῦγε μεθεὶς ὕπνου κῶμα καταγρόμενον.
<theoc. Ep..4.1> τήναν τὰν λαύραν τάς τε δρύας αἰπόλε κάμψας
<theoc. Ep..4.2> σύκινον εὑρήσεις ἀρτιγλυφὲς ξόανον,
<theoc. Ep..4.3> τρισκελὲς αὐτόφλοιον ἀνούατον, ἀλλὰ φάλητι
<theoc. Ep..4.4> παιδογόνῳ δυνατὸν Κύπριδος ἔργα τελεῖν.
<theoc. Ep..4.5> σακός οἱ ἱερὸς περιδέδρομεν, ἀέναον δὲ
<theoc. Ep..4.6> ῥεῖθρον ἀπὸ σπιλάδων πάντοσε τηλεθάει
<theoc. Ep..4.7> δάφναις καὶ μύρτοισι καὶ εὐώδει κυπαρίσσῳ.
<theoc. Ep..4.8> ἔνθα πέριξ κέχυται βοτρυόπαις ἕλικι
<theoc. Ep..4.9> ἄμπελος, εἰαρινοὶ δὲ λιγυφθόγγοισιν ἀοιδαῖς
<theoc. Ep..4.10> κόσσυφοι ἀχεῦσιν ποικιλότραυλα μέλη.
<theoc. Ep..4.11> ξουθαὶ δ' ἀδονίδες μινυρίσμασιν ἀνταχεῦσι
<theoc. Ep..4.12> μέλπουσαι στόμασιν τὰν μελίγαρυν ὄπα.
<theoc. Ep..4.13> ἕζεο δὴ τηνεῖ καὶ τῷ χαρίεντι Πριήπῳ
<theoc. Ep..4.14> εὔχε' ἀποστέρξαι τοὺς Δάφνιδός με πόθους,
<theoc. Ep..4.15> κεὐθὺς ἐπιρρέξειν χίμαρον καλόν. ἢν δ' ἀνανεύσῃ,
<theoc. Ep..4.16> τοῦδε τυχὼν ἐθέλω τρισσὰ θύη τελέσαι:
<theoc. Ep..4.17> ῥέξω γὰρ δαμάλαν, λάσιον τράγον, ἄρνα τὸν ἴσχω
<theoc. Ep..4.18> σακίταν. ἀίοι δ' εὐμενέως ὁ θεός.
<theoc. Ep..5.1> λῇς ποτὶ τᾶν Νυμφᾶν διδύμοις αὐλοῖσιν ἀεῖσαι
<theoc. Ep..5.2> ἁδύ τί μοι; κἠγὼ πακτίδ' ἀειράμενος
<theoc. Ep..5.3> ἀρξεῦμαί τι κρέκειν, ὁ δὲ βουκόλος ἄμμιγα θελξεῖ
<theoc. Ep..5.4> Δάφνις, κηροδέτῳ πνεύματι μελπόμενος.
<theoc. Ep..5.5> ἐγγὺς δὲ στάντες λασίας δρυὸς ἄντρου ὄπισθεν
<theoc. Ep..5.6> Πᾶνα τὸν αἰγιβάταν ὀρφανίσωμες ὕπνου.
<theoc. Ep..6.1> ͂̓Α δειλαῖε τὺ Θύρσι, τί τὸ πλέον, εἰ καταταξεῖς
<theoc. Ep..6.2> δάκρυσι διγλήνους ὦπας ὀδυρόμενος;
<theoc. Ep..6.3> οἴχεται ἁ χίμαρος, τὸ καλὸν τέκος, οἴχετ' ἐς ̔́Αιδαν:
<theoc. Ep..6.4> τραχὺς γὰρ χαλαῖς ἀμφεπίαξε λύκος.
<theoc. Ep..6.5> αἱ δὲ κύνες κλαγγεῦντι: τί τὸ πλέον, ἁνίκα τήνας
<theoc. Ep..6.6> ὀστίον οὐδὲ τέφρα λείπεται οἰχομένας;
<theoc. Ep..7.1> νήπιον υἱὸν ἔλειπες, ἐν ἁλικίᾳ δὲ καὶ αὐτός,
<theoc. Ep..7.2> Εὐρύμεδον τύμβου τοῦδε θανὼν ἔτυχες.
<theoc. Ep..7.3> σοὶ μὲν ἕδρα θείοισι μετ' ἀνδράσι: τὸν δὲ πολῖται
<theoc. Ep..7.4> τιμασεῦντι, πατρὸς μνώμενοι ὡς ἀγαθοῦ.
<theoc. Ep..8.1> ͂̓Ηλθε καὶ ἐς Μίλητον ὁ τοῦ Παιήονος υἱός,
<theoc. Ep..8.2> ἰητῆρι νόσων ἀνδρὶ συνοισόμενος
<theoc. Ep..8.3> Νικίᾳ, ὅς μιν ἐπ' ἦμαρ ἀεὶ θυέεσσιν ἱκνεῖται,
<theoc. Ep..8.4> καὶ τόδ' ἀπ' εὐώδους γλύψατ' ἄγαλμα κέδρου,
<theoc. Ep..8.5> ̓Ηετίωνι χάριν γλαφυρᾶς χερὸς ἄκρον ὑποστὰς
<theoc. Ep..8.6> μισθόν: ὁ δ' εἰς ἔργον πᾶσαν ἀφῆκε τέχνην.
<theoc. Ep..9.1> ξεῖνε, Συρακόσιός τοι ἀνὴρ τόδ' ἐφίεται ̓́Ορθων:
<theoc. Ep..9.2> χειμερίας μεθύων μηδαμὰ νυκτὸς ἴοις.
<theoc. Ep..9.3> καὶ γὰρ ἐγὼ τοιοῦτον ἔχω πότμον: ἀντὶ δὲ πολλᾶς
<theoc. Ep..9.4> πατρίδος ὀθνείαν κεῖμαι ἐφεσσάμενος.
<theoc. Ep..10.1> ̔Υμῖν τοῦτο θεαὶ κεχαρισμένον ἐννέα πάσαις
<theoc. Ep..10.2> τὤγαλμα Ξενοκλῆς θῆκε τὸ μαρμάρινον,
<theoc. Ep..10.3> μουσικός: οὐχ ἑτέρως τις ἐρεῖ. σοφίῃ δ' ἐπὶ τῇδε
<theoc. Ep..10.4> αἶνον ἔχων Μουσέων οὐκ ἐπιλανθάνεται.
<theoc. Ep..11.1> Εὐσθένεος τὸ μνῆμα: φυσιγνώμων ὁ σοφιστής,
<theoc. Ep..11.2> δεινὸς ἀπ' ὀφθαλμοῦ καὶ τὸ νόημα μαθεῖν.
<theoc. Ep..11.3> εὖ μιν ἔθαψαν ἑταῖροι ἐπὶ ξείνης ξένον ὄντα:
<theoc. Ep..11.4> χὑμνοθέτης αὐτοῖς δαιμονίως φίλος ἦν.
<theoc. Ep..11.5> πάντων ὧν ἐπέοικεν ἔχειν τεθνεὼς ὁ σοφιστὴς
<theoc. Ep..11.6> καίπερ ἄκικυς ἐὼν εἶχ' ἄρα κηδεμόνας.
<theoc. Ep..12.1> Δημομέλης ὁ χορηγός, ὁ τὸν τρίποδ' ὦ Διόνυσε
<theoc. Ep..12.2> καὶ σὲ τὸν ἥδιστον θεῶν μακάρων ἀναθείς,
<theoc. Ep..12.3> μέτριος ἦν ἐν πᾶσι, χορῷ δ' ἐκτήσατο νίκην
<theoc. Ep..12.4> ἀνδρῶν, καὶ τὸ καλὸν καὶ τὸ προσῆκον ὁρῶν.
<theoc. Ep..13.1> ̔Η Κύπρις οὐ πάνδημος. ἱλάσκεο τὴν θεὸν εἰπὼν
<theoc. Ep..13.2> οὐρανίην, ἁγνῆς ἄνθεμα Χρυσογόνης
<theoc. Ep..13.3> οἴκῳ ἐν ̓Αμφικλέους, ᾧ καὶ τέκνα καὶ βίον εἶχε
<theoc. Ep..13.4> ξυνόν. ἀεὶ δέ σφιν λώιον εἰς ἔτος ἦν
<theoc. Ep..13.5> ἐκ σέθεν ἀρχομένοις ὦ πότνια: κηδόμενοι γὰρ
<theoc. Ep..13.6> ἀθανάτων αὐτοὶ πλεῖον ἔχουσι βροτοί.
<theoc. Ep..14.1> ̓Αστοῖς καὶ ξείνοισιν ἴσον νέμει ἥδε τράπεζα:
<theoc. Ep..14.2> θεὶς ἀνελοῦ ψήφου πρὸς λόγον ἐρχομένης.
<theoc. Ep..14.3> ἄλλός τις πρόφασιν λεγέτω: τὰ δ' ὀθνεῖα Κάικος
<theoc. Ep..14.4> χρήματα καὶ νυκτὸς βουλομένοις ἀριθμεῖ.
<theoc. Ep..15.1> γνώσομαι, εἴ τι νέμεις ἀγαθοῖς πλέον, ἢ καὶ ὁ δειλὸς
<theoc. Ep..15.2> ἐκ σέθεν ὡσαύτως ἶσον ὁδοιπόρ' ἔχει.
<theoc. Ep..15.3> “χαιρέτω οὗτος ὁ τύμβος" ἐρεῖς "ἐπεὶ Εὐρυμέδοντος
<theoc. Ep..15.4> κεῖται τῆς ἱερῆς κοῦφος ὑπὲρ κεφαλῆς.”
<theoc. Ep..16.1> ̔Η παῖς ᾤχετ' ἄωρος ἐν ἑβδόμῳ ἥδ' ἐνιαυτῷ
<theoc. Ep..16.2> εἰς ̓Αίδην πολλοῖς ἡλικίης προτέρη,
<theoc. Ep..16.3> δειλαίη, ποθέουσα τὸν εἰκοσάμηνον ἀδελφόν,
<theoc. Ep..16.4> νήπιον ἀστόργου γευσάμενον θανάτου.
<theoc. Ep..16.5> αἰαῖ ἐλεινὰ παθοῦσα Περιστερί, ὡς ἐν ἑτοίμῳ
<theoc. Ep..16.6> ἀνθρώποις δαίμων θῆκε τὰ λυγρότατα.
<theoc. Ep..17.1> θᾶσαι τὸν ἀνδριάντα τοῦτον ὦ ξένε
<theoc. Ep..17.2> σπουδᾷ, καὶ λέγ' ἐπὴν ἐς οἶκον ἔνθῃς:
<theoc. Ep..17.3> “̓Ανακρέοντος εἰκόν' εἶδον ἐν Τέῳ
<theoc. Ep..17.4> τῶν πρόσθ' εἴ τι περισσὸν ᾠδοποιοῦ.”
<theoc. Ep..17.5> προσθεὶς δὲ χὥτι τοῖς νέοισιν ἅδετο,
<theoc. Ep..17.6> ἐρεῖς ἀτρεκέως ὅλον τὸν ἄνδρα.
<theoc. Ep..18.1> ̔́Α τε φωνὰ Δώριος χὡνὴρ ὁ τὰν κωμῳδίαν εὑρὼν ̓Επίχαρμος.
<theoc. Ep..18.2> ὦ Βάκχε, χάλκεόν νιν ἀντ' ἀλαθινοῦ τὶν ὧδ' ἀνέθηκαν
<theoc. Ep..18.5> τοὶ Συρακόσσαις ἐνίδρυνται πεδωρισταὶ πόλει, οἷ' ἀνδρὶ πολίτᾳ:
<theoc. Ep..18.6> σωρὸν γὰρ εἶχε ῥημάτων μεμναμένοις τελεῖν ἐπίχειρα.
<theoc. Ep..18.7> πολλὰ γὰρ πὸτ τὰν ζόαν τοῖς πᾶσιν εἶπε χρήσιμα. μεγάλα χάρις αὐτῷ.
<theoc. Ep..19.1> ̔Ο μουσοποιὸς ἐνθάδ' ̔Ιππῶναξ κεῖται.
<theoc. Ep..19.2> εἰ μὲν πονηρός, μὴ ποτέρχευ τῷ τύμβῳ:
<theoc. Ep..19.3> εἰ δ' ἐσσὶ κρήγυός τε καὶ παρὰ χρηστῶν,
<theoc. Ep..19.4> θαρσέων καθίζευ, κἢν θέλῃς ἀπόβριξον.
<theoc. Ep..20.1> ̔Ο μικκὸς τόδ' ἔτευξε τᾷ Θραΐσσᾳ
<theoc. Ep..20.2> Μήδειος τὸ μνᾶμ' ἐπὶ τᾷ ὁδῷ κἠπέγραψε Κλείτας.
<theoc. Ep..20.3> ἑξεῖ τὰν χάριν ἁ γυνὰ ἀντὶ τήνων,
<theoc. Ep..20.4> ὧν τὸν κοῦρον ἔθρεψε. τί μάν; ἔτι χρησίμα καλεῖται.
<theoc. Ep..21.1> ̓Αρχίλοχον καὶ στᾶθι καὶ εἴσιδε τὸν πάλαι ποιητὰν
<theoc. Ep..21.2> τὸν τῶν ἰάμβων, οὗ τὸ μυρίον κλέος
<theoc. Ep..21.3> διῆλθε κἠπὶ νύκτα καὶ πρὸς ἀῶ.
<theoc. Ep..21.4> ἦ ῥά νιν αἱ Μοῖσαι καὶ ὁ Δάλιος ἠγάπευν ̓Απόλλων,
<theoc. Ep..21.5> ὡς ἐμμελής τ' ἔγεντο κἠπιδέξιος
<theoc. Ep..21.6> ἔπεά τε ποιεῖν πρὸς λύραν τ' ἀείδειν.
<theoc. Ep..22.1> τὸν τοῦ Ζανὸς ὅδ' ὗμιν υἱὸν ὡνὴρ
<theoc. Ep..22.2> τὸν λεοντομάχαν, τὸν ὀξύχειρα,
<theoc. Ep..22.3> πρᾶτος τῶν ἐπάνωθε μουσοποιῶν
<theoc. Ep..22.4> Πείσανδρος συνέγραψεν ὡκ Καμίρου
<theoc. Ep..22.5> χὥσους ἐξεπόνασεν εἶπ' ἀέθλους.
<theoc. Ep..22.6> τοῦτον δ' αὐτὸν ὁ δᾶμος, ὡς σάφ' εἰδῇς,
<theoc. Ep..22.7> ἔστας' ἐνθάδε χάλκεον ποιήσας
<theoc. Ep..22.8> πολλοῖς μησὶν ὄπισθε κἠνιαυτοῖς.
<theoc. Ep..23.1> Καἴ τις ἀνὴρ αἰτεῖται ἐπαγροσύνην τε καὶ ὄλβον,
<theoc. Ep..23.2> ἐξ ἁλὸς ᾧ ζωή, τὰ δὲ δίκτυα κείνῳ ἄροτρα,
<theoc. Ep..23.3> σφάζων ἀκρόνυχος ταύτῃ θεῷ ἱερὸν ἰχθύν,
<theoc. Ep..23.4> ὃν λεῦκον καλέουσιν, ὁ γὰρ φιερώτατος ἄλλων,
<theoc. Ep..23.5> καί κε λίνα στήσαιτο καὶ ἐξερύσαιτο θαλάσσης
<theoc. Ep..23.6> ἔμπλεα.
<theoc. Ep..24.1> “μῆτερ ἐμή, τίφθ' ὧδε φίλον κατὰ θυμὸν ἰάπτεις
<theoc. Ep..24.2> ἐκπάγλως ἀχέουσα, τὸ πρὶν δέ τοι οὐκέτ' ἔρευθος
<theoc. Ep..24.3> σώζετ' ἐπὶ ῥεθέεσσι; τί μοι τόσον ἠνίησαι;
<theoc. Ep..24.4> ἦ ῥ' ὅτι ἄλγεα πάσχει ἀπείριτα φαίδιμος υἱὸς
<theoc. Ep..24.5> ἀνδρὸς ὑπ' οὐτιδανοῖο, λέων ὡσείθ' ὑπὸ νεβροῦ;
<theoc. Ep..24.6> ὤμοι ἐγώ, τί νυ δή με θεοὶ τόσον ἠτίμησαν
<theoc. Ep..24.7> ἀθάνατοι; τί νύ μ' ὧδε κακῇ γονέες τέκον αἴσῃ;
<theoc. Ep..24.8> δύσμορος, ἥτ' ἐπεὶ ἀνδρὸς ἀμύμονος ἐς λέχος ἦλθον,
<theoc. Ep..24.9> τὸν μὲν ἐγὼ τίεσκον ἴσον φαέεσσιν ἐμοῖσιν
<theoc. Ep..24.10> ἠδ' ἔτι νῦν σέβομαί τε καὶ αἰδέομαι κατὰ θυμόν:
<theoc. Ep..24.11> τοῦ δ' οὔτις γένετ' ἄλλος ἀποτμότερος ζωόντων,
<theoc. Ep..24.12> οὐδὲ τόσων σφετέρῃσιν ἐγεύσατο φροντίσι κηδέων.
<theoc. Ep..24.13> σχέτλιος, ὃς τόξοισιν, ἅ οἱ πόρεν αὐτὸς ̓Απόλλων
<theoc. Ep..24.14> ἠέ τινος Κηρῶν ἢ ̓Εριννύος αἰνὰ βέλεμνα,
<theoc. Ep..24.15> παῖδας ἑοὺς κατέπεφνε καὶ ἐκ φίλον εἵλετο θυμὸν
<theoc. Ep..24.16> μαινόμενος κατὰ οἶκον, ὁ δ' ἔμπλεος ἔσκε φόνοιο.
<theoc. Ep..24.17> τοὺς μὲν ἐγὼ δύστηνος ἐμοῖς ἴδον ὀφθαλμοῖσι
<theoc. Ep..24.18> βαλλομένους ὑπὸ πατρί: τὸ δ' οὐδ' ὄναρ ἤλυθεν ἄλλῳ:
<theoc. Ep..24.19> οὐδέ σφιν δυνάμην ἀδινὸν καλέουσιν ἀρῆξαι
<theoc. Ep..24.20> μητέρ' ἑήν, ἐπεὶ ἐγγὺς ἀνίκητον κακὸν ἦεν.
<theoc. Ep..24.21> ὡς δ' ὄρνις ὀδύρηται ἐπὶ σφετέροισι νεοσσοῖς
<theoc. Ep..24.22> ὀλλυμένοις, οὕστ' αἰνὸς ὄφις ἔτι νηπιάχοντας
<theoc. Ep..24.23> θάμνοις ἐν πυκινοῖσι κατεσθίει: ἡ δὲ κατ' αὐτοὺς
<theoc. Ep..24.24> πωτᾶται κλάζουσα μάλα λιγὺ πότνια μήτηρ,
<theoc. Ep..24.25> οὐδ' ἄρ' ἔχει τέκνοισιν ἐπαρκέσαι: ἦ ῥά οἱ αὐτῇ
<theoc. Ep..24.26> ἆσσον ἴμεν μέγα τάρβος ἀμειλίκτοιο πελώρου:
<theoc. Ep..24.27> ὣς ἐγὼ αἰνοτόκεια φίλον γόνον αἰάζουσα
<theoc. Ep..24.28> μαινομένοισι πόδεσσι δόμον κάτα πολλὸν ἐφοίτων.
<theoc. Ep..24.29> ὥς γ' ὄφελον μετὰ παισὶν ἅμα θνήσκουσα καὶ αὐτὴ
<theoc. Ep..24.30> κεῖσθαι φαρμακόεντα δι' ἥπατος ἰὸν ἔχουσα,
<theoc. Ep..24.30a> ἢ καὶ σοῖς ἀγανοῖσιν ὑπαὶ βελέεσσι δαμῆναι
<theoc. Ep..24.31> ̓́Αρτεμι θηλυτέρῃσι μέγα κρείουσα γυναιξί.
<theoc. Ep..24.32> τῷ χ' ἡμᾶς κλαύσαντε φίλῃς ἐπὶ χερσὶ τοκῆες
<theoc. Ep..24.33> πολλοῖς σὺν κτερέεσσι πυρῆς ἐπέβησαν ὁμοίης,
<theoc. Ep..24.34> καί κεν ἕνα χρύσειον ἐς ὀστέα κρωσσὸν ἁπάντων
<theoc. Ep..24.35> λέξαντες κατέθαψαν, ὅθι πρῶτον γενόμεσθα.
<theoc. Ep..24.36> νῦν δ' οἱ μὲν Θήβην ἱπποτρόφον ἐνναίουσιν
<theoc. Ep..24.37> ̓Αονίου πεδίοιο βαθεῖαν βῶλον ἀροῦντες:
<theoc. Ep..24.38> αὐτὰρ ἐγὼ Τίρυνθα κατὰ κραναὴν πόλιν ̔́Ηρης
<theoc. Ep..24.39> πολλοῖσιν δύστηνος ἰάπτομαι ἄλγεσιν ἦτορ
<theoc. Ep..24.40> αἰεὶ ὁμῶς: δακρύων δὲ πάρεστί μοι οὐδ' ἴ' ἐρωή.
<theoc. Ep..24.41> ἀλλὰ πόσιν μὲν ὁρῶ παῦρον χρόνον ὀφθαλμοῖσιν
<theoc. Ep..24.42> οἴκῳ ἐν ἡμετέρῳ: πολέων δὲ οἱ ἔργον ἑτοῖμον
<theoc. Ep..24.43> μόχθων, τοὺς ἐπὶ γαῖαν ἀλώμενος ἠδὲ θάλασσαν
<theoc. Ep..24.44> μοχθίζει πέτρης ὅγ' ἔχων νόον ἠὲ σιδήρου
<theoc. Ep..24.45> καρτερὸν ἐν στήθεσσι: σὺ δ' ἠύτε λείβεται ὕδωρ,
<theoc. Ep..24.46> νύκτας τε κλαίουσα καὶ ἐκ Διὸς ἤμαθ' ὁπόσσα.
<theoc. Ep..24.47> ἄλλος μὰν οὐκ ἄν τις ἐυφρήναι με παραστὰς
<theoc. Ep..24.48> κηδεμόνων: οὐ γάρ σφε δόμων κατὰ τεῖχος ἐέργει.
<theoc. Ep..24.49> καὶ λίην πάντες γε πέρην πιτυώδεος ̓Ισθμοῦ
<theoc. Ep..24.50> ναίους', οὐδέ μοί ἐστι πρὸς ὅντινά κε βλέψασα
<theoc. Ep..24.51> ο??α γυνὴ πανάποτμος ἀναψύξαιμι φίλον κῆρ,
<theoc. Ep..24.52> νόσφι γε δὴ Πύρρης συνομαίμονος: ἡ δὲ καὶ αὐτὴ
<theoc. Ep..24.53> ἀμφὶ πόσει σφετέρῳ πλέον ἄχνυται ̓Ιφικλῆι,
<theoc. Ep..24.54> σῷ υἱεῖ: πάντων γὰρ ὀϊζυρώτατα τέκνα
<theoc. Ep..24.55> γείνασθαί σε θεῷ τε καὶ ἀνέρι θνητῷ ἔολπα.”
<theoc. Ep..24.56> ὣς ἄρ' ἔφη: τὰ δέ οἱ θαλερώτερα δάκρυα μήλων
<theoc. Ep..24.57> κόλπον ἐς ἱμερόεντα κατὰ βλεφάρων ἐχέοντο,
<theoc. Ep..24.58> μνησαμένῃ τέκνων τε καὶ ὧν μετέπειτα τοκήων.
<theoc. Ep..24.59> ὡς δ' αὔτως δακρύοισι παρήια λεύκ' ἐδίαινεν
<theoc. Ep..24.60> ̓Αλκμήνη: βαρὺ δ' ἥγε καὶ ἐκ θυμοῦ στενάχουσα
<theoc. Ep..24.61> μύθοισιν πυκινοῖσι φίλην νυὸν ὧδε μετηύδα:
<theoc. Ep..24.62> “δαιμονίη παίδων, τί νύ τοι φρεσὶν ἔμπεσε τοῦτο
<theoc. Ep..24.63> πευκαλίμῃς; πῶς ἄμμ' ἐθέλεις ὀροθυνέμεν ἄμφω
<theoc. Ep..24.64> κήδε' ἄλαστα λέγουσα; τὰ δ' οὐ νῦν πρῶτα κέκλαυται.
<theoc. Ep..24.65> ἢ οὐχ ἅλις, οἷς ἐχόμεσθα τὸ δεύτατον αἰεὶ ἐπ' ἦμαρ
<theoc. Ep..24.66> γινομένοις; μάλα μέν γε φιλοθρηνής κέ τις εἴη,
<theoc. Ep..24.67> ὅστις ἀριθμήσειεν………
<theoc. Ep..24.67a> ……ἐφ' ἡμετέροις ἀχέεσσι
<theoc. Ep..24.68> θάρσει. οὐ τοιῆσδ' ἐκυρήσαμεν ἐκ θεοῦ αἴσης.
<theoc. Ep..24.69> καὶ δ' αὐτὴν ὁρόω δε, φίλον τέκος, ἀτρύτοισιν
<theoc. Ep..24.70> ἄλγεσι μοχθίζουσαν. ἐπιγνώμων δέ τοί εἰμι
<theoc. Ep..24.71> ἀσχαλάαν, ὅτε δή γε καὶ εὐφροσύνης κόρος ἐστί.
<theoc. Ep..24.72> καί σε μάλ' ἐκπάγλως ὀλοφύρομαι ἠδ' ἐλεαίρω,
<theoc. Ep..24.73> οὕνεκεν ἡμετέροιο λυγροῦ μετὰ δαίμονος ἔσχες,
<theoc. Ep..24.74> ὅσθ' ἡμῖν ἐφύπερθε κάρης βαρὺς αἰωρεῖται.
<theoc. Ep..24.75> ἴστω γὰρ Κούρη τε καὶ εὐέανος Δημήτηρ,
<theoc. Ep..24.76> ἅς κε μέγα βλαφθείς τις ἑκὼν ἐπίορκον ὀμόσσῃ
<theoc. Ep..24.77> δυσμενέων, μηδέν δε χερειότερον φρεσὶν ᾗσι
<theoc. Ep..24.78> στέργειν ἢ εἴ πέρ μοι ὑπὲκ νηδυίοφιν ἦλθες
<theoc. Ep..24.79> καί μοι τηλυγέτη ἐνὶ δώμασι παρθένος ἦσθα.
<theoc. Ep..24.80> οὐδ' αὐτήν γέ νυ πάμπαν ἔολπά δε τοῦτό γε λήθειν.
<theoc. Ep..24.81> τῷ μηδ' ἐξείπῃς πότ', ἐμὸν θάλος, ὥς σευ ἀκηδέω,
<theoc. Ep..24.82> μηδ' εἴ κ' ἠυκόμου Νιόβης πυκινώτερα κλαίω.
<theoc. Ep..24.83> οὐδὲν γὰρ νεμεσητὸν ὑπὲρ τέκνου γοάασθαι
<theoc. Ep..24.84> μητέρι δυσπαθέοντος: ἐπεὶ δέκα μῆνας ἔκαμνον
<theoc. Ep..24.85> πρὶν ἤπερ τ' ἰδέειν μιν, ἐμῷ ὑπὸ ἥπατ' ἔχουσα,
<theoc. Ep..24.86> καί με πυλάρταο σχεδὸν ἤγαγεν Αἰδωνῆος:
<theoc. Ep..24.87> ὧδέ ἑ δυστοκέουσα κακὰς ὠδῖνας ἀνέτλην.
<theoc. Ep..24.88> νῦν δέ μοι οἴχεται υἱὸς ἐπ' ἀλλοτρίης νέον ἆθλον
<theoc. Ep..24.89> ἐκτελέων: οὐδ' οἶδα δυσάμμορος, εἴτε μιν αὐτὸν
<theoc. Ep..24.90> ἐνθάδε νοστήσανθ' ὑποδέξομαι, εἴτε καὶ οὐκί.
<theoc. Ep..24.91> πρὸς δ' ἔτι μ' ἐπτοίησε διὰ γλυκὺν αἰνὸς ὄνειρος
<theoc. Ep..24.92> ὕπνον: δειμαίνω δὲ παλίγκοτον ὄψιν ἰδοῦσα
<theoc. Ep..24.93> ἐκπάγλως, μή μοί τι τέκνοις ἀποθύμιον ἔρδοι.
<theoc. Ep..24.94> εἴσατο γάρ μοι ἔχων μακέλην εὐεργέα χερσὶ
<theoc. Ep..24.95> παῖς ἐμὸς ἀμφοτέρῃσι, βίη ̔Ηρακληείη:
<theoc. Ep..24.96> τῇ μεγάλην ἐλάχαινε δεδεγμένος ὡς ἐπὶ μισθῷ
<theoc. Ep..24.97> τάφρον τηλεθάοντος ἐπ' ἐσχατιῇ τινος ἀγροῦ,
<theoc. Ep..24.98> γυμνὸς ἄτερ χλαίνης τε καὶ εὐμίτροιο χιτῶνος.
<theoc. Ep..24.99> αὐτὰρ ἐπειδὴ παντὸς ἀφίκετο πρὸς τέλος ἔργου
<theoc. Ep..24.100> καρτερὸν οἰνοφόροιο πονεύμενος ἕρκος ἀλωῆς,
<theoc. Ep..24.101> ἤτοι ὁ λίστρον ἔμελλεν ἐπὶ προύχοντος ἐρείσας
<theoc. Ep..24.102> ἀνδήρου καταδῦναι ἃ καὶ πάρος εἵματα ἕστο:
<theoc. Ep..24.103> ἐξαπίνης δ' ἀνέλαμψεν ὑπὲρ καπέτοιο βαθείης
<theoc. Ep..24.104> πῦρ ἄμοτον, περὶ δ' αὐτὸν ἀθέσφατος εἱλεῖτο φλόξ.
<theoc. Ep..24.105> αὐτὰρ ὅγ' αἰὲν ὄπισθε θοοῖς ἀνεχάζετο ποσσίν,
<theoc. Ep..24.106> ἐκφυγέειν μεμαὼς ὀλοὸν μένος ̔Ηφαίστοιο:
<theoc. Ep..24.107> αἰεὶ δὲ προπάροιθεν ἑοῦ χροὸς ἠύτε γέρρον
<theoc. Ep..24.108> νώμασκεν μακέλην: περὶ δ' ὄμμασιν ἔνθα καὶ ἔνθα
<theoc. Ep..24.109> πάπταινεν, μὴ δή μιν ἐπιφλέξῃ δήιον πῦρ.
<theoc. Ep..24.110> τῷ μὲν ἀοσσῆσαι λελιημένος, ὥς μοι ἔικτο,
<theoc. Ep..24.111> ̓Ιφικλέης μεγάθυμος ἐπ' οὔδεϊ κάππες' ὀλισθὼν
<theoc. Ep..24.112> πρὶν ἐλθεῖν, οὐδ' ὀρθὸς ἀναστῆναι δύνατ' αὖτις,
<theoc. Ep..24.113> ἀλλ' ἀστεμφὲς ἔκειτο, γέρων ὡσείτ' ἀμενηνός,
<theoc. Ep..24.114> ὅντε καὶ οὐκ ἐθέλοντα βιήσατο γῆρας ἀτερπὲς
<theoc. Ep..24.115> καππεσέειν, κεῖται δ' ὅγ' ἐπὶ χθονὸς ἔμπεδον αὐτοῦ
<theoc. Ep..24.116> εἰς ὅ κε τις χειρός μιν ἀνειρύσσῃ παριόντων
<theoc. Ep..24.117> αἰδεσθεὶς ὄπιδα τρομερὴν πολιοῖο γενείου.
<theoc. Ep..24.118> ὣς ἐν γῇ λελίαστο σακεσπάλος ̓Ιφικλείης.
<theoc. Ep..24.119> αὐτὰρ ἐγὼ κλαίεσκον ἀμηχανέοντας ὁρῶσα
<theoc. Ep..24.120> παῖδας ἐμούς, μέχρι δή μοι ἀπέσσυτο νήδυμος ὕπνος
<theoc. Ep..24.121> ὀφθαλμῶν, ἠὼς δὲ παραυτίκα φαινόλις ἦλθε.
<theoc. Ep..24.122> τοῖα, φίλη, μοι ὄνειρα διὰ φρένας ἐπτοίησαν
<theoc. Ep..24.123> παννυχίῃ: τὰ δὲ πάντα πρὸς Εὐρυσθῆα τρέποιτο
<theoc. Ep..24.124> οἴκου ἀφ' ἡμετέροιο, γένοιτο δὲ μάντις ἐκείνῳ
<theoc. Ep..24.125> θυμὸς ἐμός, μηδ' ἄλλο παρὲκ τελέσειέ τι δαίμων.”
