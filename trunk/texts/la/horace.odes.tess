<hor. carm. 1.1.1>	Maecenas atauis edite regibus,
<hor. carm. 1.1.2>	o et praesidium et dulce decus meum,
<hor. carm. 1.1.3>	sunt quos curriculo puluerem Olympicum
<hor. carm. 1.1.4>	collegisse iuuat metaque feruidis
<hor. carm. 1.1.5>	euitata rotis palmaque nobilis               
<hor. carm. 1.1.6>	terrarum dominos euehit ad deos;
<hor. carm. 1.1.7>	hunc, si mobilium turba Quiritium
<hor. carm. 1.1.8>	certat tergeminis tollere honoribus;
<hor. carm. 1.1.9>	illum, si proprio condidit horreo
<hor. carm. 1.1.10>	quicquid de Libycis uerritur areis.               
<hor. carm. 1.1.11>	Gaudentem patrios findere sarculo
<hor. carm. 1.1.12>	agros Attalicis condicionibus
<hor. carm. 1.1.13>	numquam demoueas, ut trabe Cypria
<hor. carm. 1.1.14>	Myrtoum pauidus nauta secet mare.
<hor. carm. 1.1.15>	Luctantem Icariis fluctibus Africum               
<hor. carm. 1.1.16>	mercator metuens otium et oppidi
<hor. carm. 1.1.17>	laudat rura sui; mox reficit rates
<hor. carm. 1.1.18>	quassas, indocilis pauperiem pati.
<hor. carm. 1.1.19>	Est qui nec ueteris pocula Massici
<hor. carm. 1.1.20>	nec partem solido demere de die               
<hor. carm. 1.1.21>	spernit, nunc uiridi membra sub arbuto
<hor. carm. 1.1.22>	stratus, nunc ad aquae lene caput sacrae.
<hor. carm. 1.1.23>	Multos castra iuuant et lituo tubae
<hor. carm. 1.1.24>	permixtus sonitus bellaque matribus
<hor. carm. 1.1.25>	detestata. Manet sub Ioue frigido               
<hor. carm. 1.1.26>	uenator tenerae coniugis inmemor,
<hor. carm. 1.1.27>	seu uisa est catulis cerua fidelibus,
<hor. carm. 1.1.28>	seu rupit teretis Marsus aper plagas.
<hor. carm. 1.1.29>	Me doctarum hederae praemia frontium
<hor. carm. 1.1.30>	dis miscent superis, me gelidum nemus               
<hor. carm. 1.1.31>	Nympharumque leues cum Satyris chori
<hor. carm. 1.1.32>	secernunt populo, si neque tibias
<hor. carm. 1.1.33>	Euterpe cohibet nec Polyhymnia
<hor. carm. 1.1.34>	Lesboum refugit tendere barbiton.
<hor. carm. 1.1.35>	Quod si me lyricis uatibus inseres,               
<hor. carm. 1.1.36>	sublimi feriam sidera uertice.

<hor. carm. 1.2.1>	Iam satis terris niuis atque dirae
<hor. carm. 1.2.2>	grandinis misit Pater et rubente
<hor. carm. 1.2.3>	dextera sacras iaculatus arces
<hor. carm. 1.2.4>	     terruit Vrbem,
<hor. carm. 1.2.5>	terruit gentis, graue ne rediret               
<hor. carm. 1.2.6>	saeculum Pyrrhae noua monstra questae,
<hor. carm. 1.2.7>	omne cum Proteus pecus egit altos
<hor. carm. 1.2.8>	     uisere montis,
<hor. carm. 1.2.9>	piscium et summa genus haesit ulmo,
<hor. carm. 1.2.10>	nota quae sedes fuerat columbis,               
<hor. carm. 1.2.11>	et superiecto pauidae natarunt
<hor. carm. 1.2.12>	      aequore dammae.
<hor. carm. 1.2.13>	Vidimus flauom Tiberim retortis
<hor. carm. 1.2.14>	litore Etrusco uiolenter undis
<hor. carm. 1.2.15>	ire deiectum monumenta regis               
<hor. carm. 1.2.16>	     templaque Vestae,
<hor. carm. 1.2.17>	Iliae dum se nimium querenti
<hor. carm. 1.2.18>	iactat ultorem, uagus et sinistra
<hor. carm. 1.2.19>	labitur ripa Ioue non probante
<hor. carm. 1.2.20>	     uxorius amnis.                                       
<hor. carm. 1.2.21>	Audiet ciuis acuisse ferrum,
<hor. carm. 1.2.22>	quo graues Persae melius perirent,
<hor. carm. 1.2.23>	audiet pugnas uitio parentum
<hor. carm. 1.2.24>	     rara iuuentus.
<hor. carm. 1.2.25>	Quem uocet diuum populus ruentis               
<hor. carm. 1.2.26>	imperi rebus? Prece qua fatigent
<hor. carm. 1.2.27>	uirgines sanctae minus audientem
<hor. carm. 1.2.28>	     carmina Vestam?
<hor. carm. 1.2.29>	Cui dabit partis scelus expiandi
<hor. carm. 1.2.30>	Iuppiter? Tandem uenias precamur,               
<hor. carm. 1.2.31>	nube candentis umeros amictus,
<hor. carm. 1.2.32>	     augur Apollo,
<hor. carm. 1.2.33>	siue tu mauis, Erycina ridens,
<hor. carm. 1.2.34>	quam Iocus circumuolat et Cupido,
<hor. carm. 1.2.35>	siue neglectum genus et nepotes               
<hor. carm. 1.2.36>	     respicis, auctor,
<hor. carm. 1.2.37>	heu nimis longo satiate ludo,
<hor. carm. 1.2.38>	quem iuuat clamor galeaeque leues,
<hor. carm. 1.2.39>	acer et Mauri peditis cruentum
<hor. carm. 1.2.40>	      uoltus in hostem,                                       
<hor. carm. 1.2.41>	siue mutata iuuenem figura
<hor. carm. 1.2.42>	ales in terris imitaris, almae
<hor. carm. 1.2.43>	filius Maiae, patiens uocari
<hor. carm. 1.2.44>	     Caesaris ultor.
<hor. carm. 1.2.45>	Serus in caelum redeas diuque               
<hor. carm. 1.2.46>	laetus intersis populo Quirini,
<hor. carm. 1.2.47>	neue te nostris vitiis iniquum
<hor. carm. 1.2.48>	     ocior aura
<hor. carm. 1.2.49>	tollat; hic magnos potius triumphos,
<hor. carm. 1.2.50>	hic ames dici pater atque princeps,               
<hor. carm. 1.2.51>	neu sinas Medos equitare inultos
<hor. carm. 1.2.52>	     te duce, Caesar.

<hor. carm. 1.3.1>	     Sic te diua potens Cypri,
<hor. carm. 1.3.2>	sic fratres Helenae, lucida sidera,
<hor. carm. 1.3.3>	     uentorumque regat pater
<hor. carm. 1.3.4>	obstrictis aliis praeter Iapyga,
<hor. carm. 1.3.5>	      nauis, quae tibi creditum               
<hor. carm. 1.3.6>	debes Vergilium; finibus Atticis
<hor. carm. 1.3.7>	     reddas incolumem precor
<hor. carm. 1.3.8>	et serues animae dimidium meae.
<hor. carm. 1.3.9>	     Illi robur et aes triplex
<hor. carm. 1.3.10>	circa pectus erat, qui fragilem truci               
<hor. carm. 1.3.11>	     commisit pelago ratem
<hor. carm. 1.3.12>	primus, nec timuit praecipitem Africum
<hor. carm. 1.3.13>	     decertantem Aquilonibus
<hor. carm. 1.3.14>	nec tristis Hyadas nec rabiem Noti,
<hor. carm. 1.3.15>	      quo non arbiter Hadriae               
<hor. carm. 1.3.16>	maior, tollere seu ponere uolt freta.
<hor. carm. 1.3.17>	     Quem mortis timuit gradum
<hor. carm. 1.3.18>	qui siccis oculis monstra natantia,
<hor. carm. 1.3.19>	     qui uidit mare turbidum et
<hor. carm. 1.3.20>	infamis scopulos Acroceraunia?               
<hor. carm. 1.3.21>	     Nequicquam deus abscidit
<hor. carm. 1.3.22>	prudens Oceano dissociabili
<hor. carm. 1.3.23>	     terras, si tamen impiae
<hor. carm. 1.3.24>	non tangenda rates transiliunt uada.
<hor. carm. 1.3.25>	      Audax omnia perpeti               
<hor. carm. 1.3.26>	gens humana ruit per uetitum nefas;
<hor. carm. 1.3.27>	     audax Iapeti genus
<hor. carm. 1.3.28>	ignem fraude mala gentibus intulit;
<hor. carm. 1.3.29>	     post ignem aetheria domo
<hor. carm. 1.3.30>	subductum macies et noua febrium               
<hor. carm. 1.3.31>	     terris incubuit cohors
<hor. carm. 1.3.32>	semotique prius tarda necessitas
<hor. carm. 1.3.33>	     leti corripuit gradum.
<hor. carm. 1.3.34>	Expertus uacuum Daedalus aera
<hor. carm. 1.3.35>	      pennis non homini datis;               
<hor. carm. 1.3.36>	perrupit Acheronta Herculeus labor.
<hor. carm. 1.3.37>	     Nil mortalibus ardui est;
<hor. carm. 1.3.38>	caelum ipsum petimus stultitia neque
<hor. carm. 1.3.39>	     per nostrum patimur scelus
<hor. carm. 1.3.40>	iracunda Iouem ponere fulmina.               

<hor. carm. 1.4.1>	Soluitur acris hiems grata uice ueris et Fauoni
<hor. carm. 1.4.2>	     trahuntque siccas machinae carinas,
<hor. carm. 1.4.3>	ac neque iam stabulis gaudet pecus aut arator igni
<hor. carm. 1.4.4>	     nec prata canis albicant pruinis.
<hor. carm. 1.4.5>	Iam Cytherea choros ducit Venus imminente luna               
<hor. carm. 1.4.6>	     iunctaeque Nymphis Gratiae decentes
<hor. carm. 1.4.7>	alterno terram quatiunt pede, dum grauis Cyclopum
<hor. carm. 1.4.8>	     Volcanus ardens uisit officinas.
<hor. carm. 1.4.9>	Nunc decet aut uiridi nitidum caput impedire myrto
<hor. carm. 1.4.10>	      aut flore, terrae quem ferunt solutae;               
<hor. carm. 1.4.11>	nunc et in umbrosis Fauno decet immolare lucis,
<hor. carm. 1.4.12>	     seu poscat agna siue malit haedo.
<hor. carm. 1.4.13>	Pallida Mors aequo pulsat pede pauperum tabernas
<hor. carm. 1.4.14>	     regumque turris. O beate Sesti,
<hor. carm. 1.4.15>	uitae summa breuis spem nos uetat inchoare longam.               
<hor. carm. 1.4.16>	     Iam te premet nox fabulaeque Manes
<hor. carm. 1.4.17>	et domus exilis Plutonia, quo simul mearis,
<hor. carm. 1.4.18>	     nec regna uini sortiere talis
<hor. carm. 1.4.19>	nec tenerum Lycidan mirabere, quo calet iuuentus
<hor. carm. 1.4.20>	      nunc omnis et mox uirgines tepebunt.               

<hor. carm. 1.5.1>	Quis multa gracilis te puer in rosa
<hor. carm. 1.5.2>	perfusus liquidis urget odoribus
<hor. carm. 1.5.3>	     grato, Pyrrha, sub antro?
<hor. carm. 1.5.4>	     cui flauam religas comam,
<hor. carm. 1.5.5>	simplex munditiis? Heu quotiens fidem               
<hor. carm. 1.5.6>	mutatosque deos flebit et aspera
<hor. carm. 1.5.7>	     nigris aequora uentis
<hor. carm. 1.5.8>	     emirabitur insolens,
<hor. carm. 1.5.9>	qui nunc te fruitur credulus aurea,
<hor. carm. 1.5.10>	qui semper uacuam, semper amabilem               
<hor. carm. 1.5.11>	     sperat, nescius aurae
<hor. carm. 1.5.12>	     fallacis. Miseri, quibus
<hor. carm. 1.5.13>	intemptata nites. Me tabula sacer
<hor. carm. 1.5.14>	uotiua paries indicat uuida
<hor. carm. 1.5.15>	      suspendisse potenti
<hor. carm. 1.5.15>	     uestimenta maris deo.               

<hor. carm. 1.6.1>	Scriberis Vario fortis et hostium
<hor. carm. 1.6.2>	uictor, Maeonii carminis alite,
<hor. carm. 1.6.3>	quam rem cumque ferox nauibus aut equis
<hor. carm. 1.6.4>	     miles te duce gesserit.
<hor. carm. 1.6.5>	Nos, Agrippa, neque haec dicere nec grauem               
<hor. carm. 1.6.6>	Pelidae stomachum cedere nescii,
<hor. carm. 1.6.7>	nec cursus duplicis per mare Vlixei
<hor. carm. 1.6.8>	     nec saeuam Pelopis domum
<hor. carm. 1.6.9>	conamur, tenues grandia, dum pudor
<hor. carm. 1.6.10>	inbellisque lyrae Musa potens uetat               
<hor. carm. 1.6.11>	laudes egregii Caesaris et tuas
<hor. carm. 1.6.12>	     culpa deterere ingeni.
<hor. carm. 1.6.13>	Quis Martem tunica tectum adamantina
<hor. carm. 1.6.14>	digne scripserit aut puluere Troico
<hor. carm. 1.6.15>	nigrum Merionen aut ope Palladis               
<hor. carm. 1.6.16>	     Tydiden superis parem?
<hor. carm. 1.6.17>	Nos conuiuia, nos proelia uirginum
<hor. carm. 1.6.18>	sectis in iuuenes unguibus acrium
<hor. carm. 1.6.19>	cantamus, uacui siue quid urimur
<hor. carm. 1.6.20>	      non praeter solitum leues.               

<hor. carm. 1.7.1>	Laudabunt alii claram Rhodon aut Mytilenen
<hor. carm. 1.7.2>	     aut Ephesum bimarisue Corinthi
<hor. carm. 1.7.3>	moenia uel Baccho Thebas uel Apolline Delphos
<hor. carm. 1.7.4>	     insignis aut Thessala Tempe;
<hor. carm. 1.7.5>	sunt quibus unum opus est intactae Palladis urbem               
<hor. carm. 1.7.6>	     carmine perpetuo celebrare et
<hor. carm. 1.7.7>	undique decerptam fronti praeponere oliuam;
<hor. carm. 1.7.8>	     plurimus in Iunonis honorem
<hor. carm. 1.7.9>	aptum dicet equis Argos ditesque Mycenas:
<hor. carm. 1.7.10>	      me nec tam patiens Lacedaemon               
<hor. carm. 1.7.11>	nec tam Larisae percussit campus opimae
<hor. carm. 1.7.12>	     quam domus Albuneae resonantis
<hor. carm. 1.7.13>	et praeceps Anio ac Tiburni lucus et uda
<hor. carm. 1.7.14>	     mobilibus pomaria riuis.
<hor. carm. 1.7.15>	Albus ut obscuro deterget nubila caelo               
<hor. carm. 1.7.16>	     saepe Notus neque parturit imbris
<hor. carm. 1.7.17>	perpetuo, sic tu sapiens finire memento
<hor. carm. 1.7.18>	     tristitiam uitaeque labores
<hor. carm. 1.7.19>	molli, Plance, mero, seu te fulgentia signis
<hor. carm. 1.7.20>	      castra tenent seu densa tenebit               
<hor. carm. 1.7.21>	Tiburis umbra tui. Teucer Salamina patremque
<hor. carm. 1.7.22>	     cum fugeret, tamen uda Lyaeo
<hor. carm. 1.7.23>	tempora populea fertur uinxisse corona,
<hor. carm. 1.7.24>	     sic tristis affatus amicos:
<hor. carm. 1.7.25>	'Quo nos cumque feret melior fortuna parente,               
<hor. carm. 1.7.26>	     ibimus, o socii comitesque.
<hor. carm. 1.7.27>	Nil desperandum Teucro duce et auspice Teucro:
<hor. carm. 1.7.28>	     certus enim promisit Apollo
<hor. carm. 1.7.29>	ambiguam tellure noua Salamina futuram.
<hor. carm. 1.7.30>	      O fortes peioraque passi
<hor. carm. 1.7.30>	mecum saepe uiri, nunc uino pellite curas;               
<hor. carm. 1.7.31>	     cras ingens iterabimus aequor.'

<hor. carm. 1.8.1>	     Lydia, dic, per omnis
<hor. carm. 1.8.2>	te deos oro, Sybarin cur properes amando
<hor. carm. 1.8.3>	     perdere, cur apricum
<hor. carm. 1.8.4>	oderit Campum, patiens pulueris atque solis,
<hor. carm. 1.8.5>	      cur neque militaris               
<hor. carm. 1.8.6>	inter aequalis equitet, Gallica nec lupatis
<hor. carm. 1.8.7>	     temperet ora frenis.
<hor. carm. 1.8.8>	Cur timet flauum Tiberim tangere? Cur oliuum
<hor. carm. 1.8.9>	     sanguine uiperino
<hor. carm. 1.8.10>	cautius uitat neque iam liuida gestat armis               
<hor. carm. 1.8.11>	     bracchia, saepe disco
<hor. carm. 1.8.12>	saepe trans finem iaculo nobilis expedito?
<hor. carm. 1.8.13>	     quid latet, ut marinae
<hor. carm. 1.8.14>	filium dicunt Thetidis sub lacrimosa Troia
<hor. carm. 1.8.15>	      funera, ne uirilis               
<hor. carm. 1.8.16>	cultus in caedem et Lycias proriperet cateruas?

<hor. carm. 1.9.1>	Vides ut alta stet niue candidum
<hor. carm. 1.9.2>	Soracte nec iam sustineant onus
<hor. carm. 1.9.3>	     siluae laborantes geluque
<hor. carm. 1.9.4>	     flumina constiterint acuto?
<hor. carm. 1.9.5>	Dissolue frigus ligna super foco               
<hor. carm. 1.9.6>	large reponens atque benignius
<hor. carm. 1.9.7>	     deprome quadrimum Sabina,
<hor. carm. 1.9.8>	     o Thaliarche, merum diota.
<hor. carm. 1.9.9>	Permitte diuis cetera, qui simul
<hor. carm. 1.9.10>	strauere uentos aequore feruido               
<hor. carm. 1.9.11>	     deproeliantis, nec cupressi
<hor. carm. 1.9.12>	     nec ueteres agitantur orni.
<hor. carm. 1.9.13>	Quid sit futurum cras, fuge quaerere, et
<hor. carm. 1.9.14>	quem fors dierum cumque dabit, lucro
<hor. carm. 1.9.15>	      adpone nec dulcis amores
<hor. carm. 1.9.15>	     sperne, puer, neque tu choreas,               
<hor. carm. 1.9.16>	donec uirenti canities abest
<hor. carm. 1.9.17>	morosa. Nunc et Campus et areae
<hor. carm. 1.9.18>	     lenesque sub noctem susurri
<hor. carm. 1.9.19>	      composita repetantur hora,
<hor. carm. 1.9.20>	nunc et latentis proditor intumo               
<hor. carm. 1.9.21>	gratus puellae risus ab angulo
<hor. carm. 1.9.22>	     pignusque dereptum lacertis
<hor. carm. 1.9.23>	     aut digito male pertinaci.

<hor. carm. 1.10.1>	Mercuri, facunde nepos Atlantis,
<hor. carm. 1.10.2>	qui feros cultus hominum recentum
<hor. carm. 1.10.3>	uoce formasti catus et decorae
<hor. carm. 1.10.4>	     more palaestrae,
<hor. carm. 1.10.5>	te canam, magni Iouis et deorum               
<hor. carm. 1.10.6>	nuntium curuaeque lyrae parentem,
<hor. carm. 1.10.7>	callidum quicquid placuit iocoso
<hor. carm. 1.10.8>	     condere furto.
<hor. carm. 1.10.9>	Te, boues olim nisi reddidisses
<hor. carm. 1.10.10>	per dolum amotas, puerum minaci               
<hor. carm. 1.10.11>	uoce dum terret, uiduus pharetra
<hor. carm. 1.10.12>	     risit Apollo.
<hor. carm. 1.10.13>	Quin et Atridas duce te superbos
<hor. carm. 1.10.14>	Ilio diues Priamus relicto
<hor. carm. 1.10.15>	Thessalosque ignis et iniqua Troiae               
<hor. carm. 1.10.16>	     castra fefellit.
<hor. carm. 1.10.17>	Tu pias laetis animas reponis
<hor. carm. 1.10.18>	sedibus uirgaque leuem coerces
<hor. carm. 1.10.19>	aurea turbam, superis deorum
<hor. carm. 1.10.20>	      gratus et imis.               

<hor. carm. 1.11.1>	Tu ne quaesieris (scire nefas) quem mihi, quem tibi
<hor. carm. 1.11.2>	finem di dederint, Leuconoe, nec Babylonios
<hor. carm. 1.11.3>	temptaris numeros. Vt melius quicquid erit pati!
<hor. carm. 1.11.4>	Seu pluris hiemes seu tribuit Iuppiter ultimam,
<hor. carm. 1.11.5>	quae nunc oppositis debilitat pumicibus mare               
<hor. carm. 1.11.6>	Tyrrhenum, sapias, uina liques et spatio breui
<hor. carm. 1.11.7>	spem longam reseces. Dum loquimur, fugerit inuida
<hor. carm. 1.11.8>	aetas: carpe diem, quam minimum credula postero.

<hor. carm. 1.12.1>	Quem uirum aut heroa lyra uel acri
<hor. carm. 1.12.2>	tibia sumis celebrare, Clio?
<hor. carm. 1.12.3>	Quem deum? Cuius recinet iocosa
<hor. carm. 1.12.4>	     nomen imago
<hor. carm. 1.12.5>	aut in umbrosis Heliconis oris               
<hor. carm. 1.12.6>	aut super Pindo gelidoue in Haemo?
<hor. carm. 1.12.7>	Vnde uocalem temere insecutae
<hor. carm. 1.12.8>	     Orphea siluae
<hor. carm. 1.12.9>	arte materna rapidos morantem
<hor. carm. 1.12.10>	fluminum lapsus celerisque uentos,               
<hor. carm. 1.12.11>	blandum et auritas fidibus canoris
<hor. carm. 1.12.12>	     ducere quercus.
<hor. carm. 1.12.13>	Quid prius dicam solitis parentis
<hor. carm. 1.12.14>	laudibus, qui res hominum ac deorum,
<hor. carm. 1.12.15>	qui mare ac terras uariisque mundum               
<hor. carm. 1.12.16>	     temperat horis?
<hor. carm. 1.12.17>	Vnde nil maius generatur ipso
<hor. carm. 1.12.18>	nec uiget quicquam simile aut secundum;
<hor. carm. 1.12.19>	proximos illi tamen occupabit
<hor. carm. 1.12.20>	      Pallas honores.               
<hor. carm. 1.12.21>	Proeliis audax, neque te silebo,
<hor. carm. 1.12.22>	Liber, et saeuis inimica uirgo
<hor. carm. 1.12.23>	beluis, nec te, metuende certa
<hor. carm. 1.12.24>	     Phoebe sagitta.
<hor. carm. 1.12.25>	Dicam et Alciden puerosque Ledae,               
<hor. carm. 1.12.26>	hunc equis, illum superare pugnis
<hor. carm. 1.12.27>	nobilem; quorum simul alba nautis
<hor. carm. 1.12.28>	     stella refulsit,
<hor. carm. 1.12.29>	defluit saxis agitatus umor,
<hor. carm. 1.12.30>	concidunt uenti fugiuntque nubes               
<hor. carm. 1.12.31>	et minax, quod sic uoluere, ponto
<hor. carm. 1.12.32>	     unda recumbit.
<hor. carm. 1.12.33>	Romulum post hos prius an quietum
<hor. carm. 1.12.34>	Pompili regnum memorem, an superbos
<hor. carm. 1.12.35>	Tarquini fasces, dubito, an Catonis               
<hor. carm. 1.12.36>	     nobile letum.
<hor. carm. 1.12.37>	Regulum et Scauros animaeque magnae
<hor. carm. 1.12.38>	prodigum Paulum superante Poeno
<hor. carm. 1.12.39>	gratus insigni referam Camena
<hor. carm. 1.12.40>	      Fabriciumque.               
<hor. carm. 1.12.41>	Hunc et incomptis Curium capillis
<hor. carm. 1.12.42>	utilem bello tulit et Camillum
<hor. carm. 1.12.43>	saeua paupertas et auitus apto
<hor. carm. 1.12.44>	     cum lare fundus.
<hor. carm. 1.12.45>	Crescit occulto uelut arbor aeuo               
<hor. carm. 1.12.46>	fama Marcelli; micat inter omnis
<hor. carm. 1.12.47>	Iulium sidus, uelut inter ignis
<hor. carm. 1.12.48>	     luna minores.
<hor. carm. 1.12.49>	Gentis humanae pater atque custos,
<hor. carm. 1.12.50>	orte Saturno, tibi cura magni               
<hor. carm. 1.12.51>	Caesaris fatis data: tu secundo
<hor. carm. 1.12.52>	     Caesare regnes.
<hor. carm. 1.12.53>	Ille seu Parthos Latio imminentis
<hor. carm. 1.12.54>	egerit iusto domitos triumpho
<hor. carm. 1.12.55>	siue subiectos Orientis orae               
<hor. carm. 1.12.56>	     Seras et Indos,
<hor. carm. 1.12.57>	te minor laetum reget aequus orbem:
<hor. carm. 1.12.58>	tu graui curru quaties Olympum,
<hor. carm. 1.12.59>	tu parum castis inimica mittes
<hor. carm. 1.12.60>	      fulmina lucis.               

<hor. carm. 1.13.1>	     Cum tu, Lydia, Telephi
<hor. carm. 1.13.2>	ceruicem roseam, cerea Telephi
<hor. carm. 1.13.3>	     laudas bracchia, uae, meum
<hor. carm. 1.13.4>	feruens difficili bile tumet iecur.
<hor. carm. 1.13.5>	      Tunc nec mens mihi nec color
<hor. carm. 1.13.5>	certa sede manet, umor et in genas               
<hor. carm. 1.13.6>	     furtim labitur, arguens
<hor. carm. 1.13.7>	quam lentis penitus macerer ignibus.
<hor. carm. 1.13.8>	     Vror, seu tibi candidos
<hor. carm. 1.13.10>	turparunt umeros inmodicae mero               
<hor. carm. 1.13.11>	     rixae, siue puer furens
<hor. carm. 1.13.12>	inpressit memorem dente labris notam.
<hor. carm. 1.13.13>	     Non, si me satis audias,
<hor. carm. 1.13.14>	speres perpetuum dulcia barbare
<hor. carm. 1.13.15>	      laedentem oscula, quae Venus               
<hor. carm. 1.13.16>	quinta parte sui nectaris imbuit.
<hor. carm. 1.13.17>	     Felices ter et amplius
<hor. carm. 1.13.18>	quos inrupta tenet copula nec malis
<hor. carm. 1.13.19>	     diuolsus querimoniis
<hor. carm. 1.13.20>	suprema citius soluet amor die.               

<hor. carm. 1.14.1>	O nauis, referent in mare te noui
<hor. carm. 1.14.2>	fluctus. O quid agis? Fortiter occupa
<hor. carm. 1.14.3>	     portum. Nonne uides ut
<hor. carm. 1.14.4>	     nudum remigio latus,
<hor. carm. 1.14.5>	et malus celeri saucius Africo               
<hor. carm. 1.14.6>	antemnaque gemant ac sine funibus
<hor. carm. 1.14.7>	     uix durare carinae
<hor. carm. 1.14.8>	     possint imperiosius
<hor. carm. 1.14.9>	aequor? Non tibi sunt integra lintea,
<hor. carm. 1.14.10>	non di, quos iterum pressa uoces malo.               
<hor. carm. 1.14.11>	     Quamuis Pontica pinus,
<hor. carm. 1.14.12>	     siluae filia nobilis,
<hor. carm. 1.14.13>	iactes et genus et nomen inutile:
<hor. carm. 1.14.14>	nil pictis timidus nauita puppibus
<hor. carm. 1.14.15>	      fidit. Tu, nisi uentis               
<hor. carm. 1.14.16>	     debes ludibrium, caue.
<hor. carm. 1.14.17>	Nuper sollicitum quae mihi taedium,
<hor. carm. 1.14.18>	nunc desiderium curaque non leuis,
<hor. carm. 1.14.19>	     interfusa nitentis
<hor. carm. 1.14.20>	      uites aequora Cycladas.               

<hor. carm. 1.15.1>	Pastor cum traheret per freta nauibus
<hor. carm. 1.15.2>	Idaeis Helenen perfidus hospitam,
<hor. carm. 1.15.3>	ingrato celeris obruit otio
<hor. carm. 1.15.4>	     uentos ut caneret fera
<hor. carm. 1.15.5>	Nereus fata: 'Mala ducis aui domum               
<hor. carm. 1.15.6>	quam multo repetet Graecia milite,
<hor. carm. 1.15.7>	coniurata tuas rumpere nuptias
<hor. carm. 1.15.8>	     et regnum Priami uetus.
<hor. carm. 1.15.9>	Heu, heu, quantus equis, quantus adest uiris
<hor. carm. 1.15.10>	sudor! Quanta moues funera Dardanae               
<hor. carm. 1.15.11>	genti! Iam galeam Pallas et aegida
<hor. carm. 1.15.12>	     currusque et rabiem parat.
<hor. carm. 1.15.13>	Nequicquam Veneris praesidio ferox
<hor. carm. 1.15.14>	pectes caesariem grataque feminis
<hor. carm. 1.15.15>	inbelli cithara carmina diuides;               
<hor. carm. 1.15.16>	     nequicquam thalamo grauis
<hor. carm. 1.15.17>	hastas et calami spicula Cnosii
<hor. carm. 1.15.18>	uitabis strepitumque et celerem sequi
<hor. carm. 1.15.19>	Aiacem: tamen, heu serus, adulteros
<hor. carm. 1.15.20>	      crines puluere collines.
<hor. carm. 1.15.20>	Non Laertiaden, exitium tuae               
<hor. carm. 1.15.21>	gentis, non Pylium Nestora respicis?
<hor. carm. 1.15.22>	Vrgent inpauidi te Salaminius
<hor. carm. 1.15.23>	     Teucer, te Sthenelus sciens
<hor. carm. 1.15.25>	pugnae, siue opus est imperitare equis,               
<hor. carm. 1.15.26>	non auriga piger; Merionen quoque
<hor. carm. 1.15.27>	nosces. Ecce furit te reperire atrox
<hor. carm. 1.15.28>	     Tydides melior patre,
<hor. carm. 1.15.29>	quem tu, ceruus uti uallis in altera
<hor. carm. 1.15.30>	uisum parte lupum graminis inmemor,               
<hor. carm. 1.15.31>	sublimi fugies mollis anhelitu,
<hor. carm. 1.15.32>	     non hoc pollicitus tuae.
<hor. carm. 1.15.33>	Iracunda diem proferet Ilio
<hor. carm. 1.15.34>	matronisque Phrygum classis Achillei;
<hor. carm. 1.15.35>	post certas hiemes uret Achaicus               
<hor. carm. 1.15.36>	     ignis Iliacas domos.'

<hor. carm. 1.16.1>	O matre pulchra filia pulchrior,
<hor. carm. 1.16.2>	quem criminosis cumque uoles modum
<hor. carm. 1.16.3>	     pones iambis, siue flamma
<hor. carm. 1.16.4>	     siue mari libet Hadriano.
<hor. carm. 1.16.5>	Non Dindymene, non adytis quatit               
<hor. carm. 1.16.6>	mentem sacerdotum incola Pythius,
<hor. carm. 1.16.7>	     non Liber aeque, non acuta
<hor. carm. 1.16.8>	     sic geminant Corybantes aera,
<hor. carm. 1.16.9>	tristes ut irae, quas neque Noricus
<hor. carm. 1.16.10>	deterret ensis nec mare naufragum               
<hor. carm. 1.16.11>	     nec saeuus ignis nec tremendo
<hor. carm. 1.16.12>	     Iuppiter ipse ruens tumultu.
<hor. carm. 1.16.13>	Fertur Prometheus addere principi
<hor. carm. 1.16.14>	limo coactus particulam undique
<hor. carm. 1.16.15>	      desectam et insani leonis
<hor. carm. 1.16.15>	     uim stomacho apposuisse nostro.               
<hor. carm. 1.16.16>	Irae Thyesten exitio graui
<hor. carm. 1.16.17>	strauere et altis urbibus ultimae
<hor. carm. 1.16.18>	     stetere causae, cur perirent
<hor. carm. 1.16.20>	      funditus inprimeretque muris               
<hor. carm. 1.16.21>	hostile aratrum exercitus insolens.
<hor. carm. 1.16.22>	Conpesce mentem: me quoque pectoris
<hor. carm. 1.16.23>	     temptauit in dulci iuuenta
<hor. carm. 1.16.24>	     feruor et in celeres iambos
<hor. carm. 1.16.25>	misit furentem. Nunc ego mitibus               
<hor. carm. 1.16.26>	mutare quaero tristia, dum mihi
<hor. carm. 1.16.27>	     fias recantatis amica
<hor. carm. 1.16.28>	     opprobriis animumque reddas.

<hor. carm. 1.17.1>	Velox amoenum saepe Lucretilem
<hor. carm. 1.17.2>	mutat Lycaeo Faunus et igneam
<hor. carm. 1.17.3>	     defendit aestatem capellis
<hor. carm. 1.17.4>	     usque meis pluuiosque uentos.
<hor. carm. 1.17.5>	Inpune tutum per nemus arbutos               
<hor. carm. 1.17.6>	quaerunt latentis et thyma deuiae
<hor. carm. 1.17.7>	     olentis uxores mariti
<hor. carm. 1.17.8>	     nec uiridis metuunt colubras
<hor. carm. 1.17.9>	nec Martialis haediliae lupos,
<hor. carm. 1.17.10>	utcumque dulci, Tyndari, fistula               
<hor. carm. 1.17.11>	     ualles et Vsticae cubantis
<hor. carm. 1.17.12>	     leuia personuere saxa.
<hor. carm. 1.17.13>	Di me tuentur, dis pietas mea
<hor. carm. 1.17.14>	et Musa cordi est. Hic tibi copia
<hor. carm. 1.17.15>	      manabit ad plenum benigno
<hor. carm. 1.17.15>	     ruris honorum opulenta cornu;               
<hor. carm. 1.17.16>	hic in reducta ualle Caniculae
<hor. carm. 1.17.17>	uitabis aestus et fide Teia
<hor. carm. 1.17.18>	     dices laborantis in uno
<hor. carm. 1.17.20>	      Penelopen uitreamque Circen;               
<hor. carm. 1.17.21>	hic innocentis pocula Lesbii
<hor. carm. 1.17.22>	duces sub umbra nec Semeleius
<hor. carm. 1.17.23>	     cum Marte confundet Thyoneus
<hor. carm. 1.17.24>	     proelia nec metues proteruum
<hor. carm. 1.17.25>	suspecta Cyrum, ne male dispari               
<hor. carm. 1.17.26>	incontinentis iniciat manus
<hor. carm. 1.17.27>	     et scindat haerentem coronam
<hor. carm. 1.17.28>	     crinibus inmeritamque uestem.

<hor. carm. 1.18.1>	Nullam, Vare, sacra uite prius seueris arborem
<hor. carm. 1.18.2>	circa mite solum Tiburis et moenia Catili;
<hor. carm. 1.18.3>	siccis omnia nam dura deus proposuit neque
<hor. carm. 1.18.4>	mordaces aliter diffugiunt sollicitudines.
<hor. carm. 1.18.5>	Quis post uina grauem militiam aut pauperiem crepat?               
<hor. carm. 1.18.6>	Quis non te potius, Bacche pater, teque decens Venus?
<hor. carm. 1.18.7>	Ac ne quis modici transiliat munera Liberi,
<hor. carm. 1.18.8>	Centaurea monet cum Lapithis rixa super mero
<hor. carm. 1.18.9>	debellata, monet Sithoniis non leuis Euhius,
<hor. carm. 1.18.10>	cum fas atque nefas exiguo fine libidinum               
<hor. carm. 1.18.11>	discernunt auidi. Non ego te, candide Bassareu,
<hor. carm. 1.18.12>	inuitum quatiam nec uariis obsita frondibus
<hor. carm. 1.18.13>	sub diuum rapiam. Saeua tene cum Berecyntio
<hor. carm. 1.18.14>	cornu tympana, quae subsequitur caecus amor sui
<hor. carm. 1.18.15>	et tollens uacuum plus nimio gloria uerticem               
<hor. carm. 1.18.16>	arcanique fides prodiga, perlucidior uitro.

<hor. carm. 1.19.1>	     Mater saeua Cupidinum
<hor. carm. 1.19.2>	Thebanaeque iubet me Semelae puer
<hor. carm. 1.19.3>	     et lasciua Licentia
<hor. carm. 1.19.4>	finitis animum reddere amoribus.
<hor. carm. 1.19.5>	      Vrit me Glycerae nitor               
<hor. carm. 1.19.6>	splendentis Pario marmore purius;
<hor. carm. 1.19.7>	     urit grata proteruitas
<hor. carm. 1.19.8>	et uoltus nimium lubricus aspici.
<hor. carm. 1.19.9>	     In me tota ruens Venus
<hor. carm. 1.19.10>	Cyprum deseruit, nec patitur Scythas               
<hor. carm. 1.19.11>	     aut uersis animosum equis
<hor. carm. 1.19.12>	Parthum dicere nec quae nihil attinent.
<hor. carm. 1.19.13>	     Hic uiuum mihi caespitem, hic
<hor. carm. 1.19.14>	uerbenas, pueri, ponite turaque
<hor. carm. 1.19.15>	      bimi cum patera meri:
<hor. carm. 1.19.15>	mactata ueniet lenior hostia.               

<hor. carm. 1.20.1>	Vile potabis modicis Sabinum
<hor. carm. 1.20.2>	cantharis, Graeca quod ego ipse testa
<hor. carm. 1.20.3>	conditum leui, datus in theatro
<hor. carm. 1.20.4>	     cum tibi plausus,
<hor. carm. 1.20.5>	care Maecenas eques, ut paterni               
<hor. carm. 1.20.6>	fluminis ripae simul et iocosa
<hor. carm. 1.20.7>	redderet laudes tibi Vaticani
<hor. carm. 1.20.8>	     montis imago.
<hor. carm. 1.20.9>	Caecubum et prelo domitam Caleno
<hor. carm. 1.20.10>	tu bibes uuam; mea nec Falernae               
<hor. carm. 1.20.11>	temperant uites neque Formiani
<hor. carm. 1.20.12>	     pocula colles.

<hor. carm. 1.21.1>	Dianam tenerae dicite uirgines,
<hor. carm. 1.21.2>	intonsum, pueri, dicite Cynthium
<hor. carm. 1.21.3>	     Latonamque supremo
<hor. carm. 1.21.4>	     dilectam penitus Ioui;
<hor. carm. 1.21.5>	uos laetam fluuiis et nemorum coma,               
<hor. carm. 1.21.6>	quaecumque aut gelido prominet Algido,
<hor. carm. 1.21.7>	     nigris aut Erymanthi
<hor. carm. 1.21.8>	     siluis aut uiridis Gragi;
<hor. carm. 1.21.9>	uos Tempe totidem tollite laudibus
<hor. carm. 1.21.10>	natalemque, mares, Delon Apollinis               
<hor. carm. 1.21.11>	     insignemque pharetra
<hor. carm. 1.21.12>	     fraternaque umerum lyra.
<hor. carm. 1.21.13>	Hic bellum lacrimosum, hic miseram famem
<hor. carm. 1.21.14>	pestemque a populo et principe Caesare in
<hor. carm. 1.21.15>	      Persas atque Britannos
<hor. carm. 1.21.15>	     uestra motus aget prece.               

<hor. carm. 1.22.1>	Integer uitae scelerisque purus
<hor. carm. 1.22.2>	non eget Mauris iaculis neque arcu
<hor. carm. 1.22.3>	nec uenenatis grauida sagittis,
<hor. carm. 1.22.4>	     Fusce, pharetra,
<hor. carm. 1.22.5>	siue per Syrtis iter aestuosas               
<hor. carm. 1.22.6>	siue facturus per inhospitalem
<hor. carm. 1.22.7>	Caucasum uel quae loca fabulosus
<hor. carm. 1.22.8>	     lambit Hydaspes.
<hor. carm. 1.22.9>	Namque me silua lupus in Sabina,
<hor. carm. 1.22.10>	dum meam canto Lalagem et ultra               
<hor. carm. 1.22.11>	terminum curis uagor expeditis,
<hor. carm. 1.22.12>	     fugit inermem,
<hor. carm. 1.22.13>	quale portentum neque militaris
<hor. carm. 1.22.14>	Daunias latis alit aesculetis
<hor. carm. 1.22.15>	nec Iubae tellus generat, leonum               
<hor. carm. 1.22.16>	     arida nutrix.
<hor. carm. 1.22.17>	Pone me pigris ubi nulla campis
<hor. carm. 1.22.18>	arbor aestiua recreatur aura,
<hor. carm. 1.22.19>	quod latus mundi nebulae malusque
<hor. carm. 1.22.20>	      Iuppiter urget;               
<hor. carm. 1.22.21>	pone sub curru nimium propinqui
<hor. carm. 1.22.22>	solis in terra domibus negata:
<hor. carm. 1.22.23>	dulce ridentem Lalagen amabo,
<hor. carm. 1.22.24>	     dulce loquentem.

<hor. carm. 1.23.1>	Vitas inuleo me similis, Chloe,
<hor. carm. 1.23.2>	quaerenti pauidam montibus auiis
<hor. carm. 1.23.3>	     matrem non sine uano
<hor. carm. 1.23.4>	     aurarum et silua metu.
<hor. carm. 1.23.5>	Nam seu mobilibus ueris inhorruit               
<hor. carm. 1.23.6>	aduentus folliis, seu uirides rubum
<hor. carm. 1.23.7>	     dimouere lacertae,
<hor. carm. 1.23.8>	     et corde et genibus tremit.
<hor. carm. 1.23.9>	Atqui non ego te, tigris ut aspera
<hor. carm. 1.23.10>	Gaetulusue leo, frangere persequor:               
<hor. carm. 1.23.11>	     tandem desine matrem
<hor. carm. 1.23.12>	     tempestiua sequi uiro.

<hor. carm. 1.24.1>	Quis desiderio sit pudor aut modus
<hor. carm. 1.24.2>	tam cari capitis? Praecipe lugubris
<hor. carm. 1.24.3>	cantus, Melpomene, cui liquidam pater
<hor. carm. 1.24.4>	     uocem cum cithara dedit.
<hor. carm. 1.24.5>	Ergo Quintilium perpetuus sopor               
<hor. carm. 1.24.6>	urget? Cui Pudor et Iustitiae soror,
<hor. carm. 1.24.7>	incorrupta Fides, nudaque Veritas
<hor. carm. 1.24.8>	     quando ullum inueniet parem?
<hor. carm. 1.24.9>	Multis ille bonis flebilis occidit,
<hor. carm. 1.24.10>	nulli flebilior quam tibi, Vergili.               
<hor. carm. 1.24.11>	Tu frustra pius, heu, non ita creditum
<hor. carm. 1.24.12>	     poscis Quintilium deos.
<hor. carm. 1.24.13>	Quid si Threicio blandius Orpheo
<hor. carm. 1.24.14>	auditam moderere arboribus fidem?
<hor. carm. 1.24.15>	Num uanae redeat sanguis imagini,               
<hor. carm. 1.24.16>	     quam uirga semel horrida,
<hor. carm. 1.24.17>	non lenis precibus fata recludere,
<hor. carm. 1.24.18>	nigro compulerit Mercurius gregi?
<hor. carm. 1.24.19>	durum: sed leuius fit patientia
<hor. carm. 1.24.20>	      quicquid corrigere est nefas.               

<hor. carm. 1.25.1>	Parcius iunctas quatiunt fenestras
<hor. carm. 1.25.2>	iactibus crebris iuuenes proterui
<hor. carm. 1.25.3>	nec tibi somnos adimunt amatque
<hor. carm. 1.25.4>	     ianua limen,
<hor. carm. 1.25.5>	quae prius multum facilis mouebat               
<hor. carm. 1.25.6>	cardines. Audis minus et minus iam:
<hor. carm. 1.25.7>	'Me tuo longas pereunte noctes,
<hor. carm. 1.25.8>	     Lydia, dormis?'
<hor. carm. 1.25.9>	Inuicem moechos anus arrogantis
<hor. carm. 1.25.10>	flebis in solo leuis angiportu               
<hor. carm. 1.25.11>	Thracio bacchante magis sub
<hor. carm. 1.25.12>	     interlunia uento,
<hor. carm. 1.25.13>	cum tibi flagrans amor et libido,
<hor. carm. 1.25.14>	quae solet matres furiare equorum,
<hor. carm. 1.25.15>	saeuiet circa iecur ulcerosum               
<hor. carm. 1.25.16>	     non sine questu,
<hor. carm. 1.25.17>	laeta quod pubes hedera uirenti
<hor. carm. 1.25.18>	gaudeat pulla magis atque myrto,
<hor. carm. 1.25.19>	aridas frondes hiemis sodali
<hor. carm. 1.25.20>	      dedicet Euro.               

<hor. carm. 1.26.1>	Musis amicus tristitiam et metus
<hor. carm. 1.26.2>	tradam proteruis in mare Creticum
<hor. carm. 1.26.3>	     portare uentis, quis sub Arcto
<hor. carm. 1.26.4>	     rex gelidae metuatur orae,
<hor. carm. 1.26.5>	quid Tiridaten terreat, unice               
<hor. carm. 1.26.6>	securus. O quae fontibus integris
<hor. carm. 1.26.7>	     gaudes, apricos necte flores,
<hor. carm. 1.26.8>	     necte meo Lamiae coronam,
<hor. carm. 1.26.9>	Piplea dulcis. Nil sine te mei
<hor. carm. 1.26.10>	prosunt honores; hunc fidibus nouis,               
<hor. carm. 1.26.11>	     hunc Lesbio sacrare plectro
<hor. carm. 1.26.12>	     teque tuasque decet sorores.

<hor. carm. 1.27.1>	Natis in usum laetitiae scyphis
<hor. carm. 1.27.2>	pugnare Thracum est; tollite barbarum
<hor. carm. 1.27.3>	     morem uerecundumque Bacchum
<hor. carm. 1.27.4>	     sanguineis prohibete rixis.
<hor. carm. 1.27.5>	Vino et lucernis Medus acinaces               
<hor. carm. 1.27.6>	immane quantum discrepat; impium
<hor. carm. 1.27.7>	     lenite clamorem, sodales,
<hor. carm. 1.27.8>	     et cubito remanete presso.
<hor. carm. 1.27.9>	Voltis seueri me quoque sumere
<hor. carm. 1.27.10>	partem Falerni? Dicat Opuntiae               
<hor. carm. 1.27.11>	     frater Megyllae quo beatus
<hor. carm. 1.27.12>	     uolnere, qua pereat sagitta.
<hor. carm. 1.27.13>	Cessat uoluntas? Non alia bibam
<hor. carm. 1.27.14>	mercede. Quae te cumque domat Venus
<hor. carm. 1.27.15>	      non erubescendis adurit
<hor. carm. 1.27.15>	     ignibus ingenuoque semper               
<hor. carm. 1.27.16>	amore peccas. Quicquid habes, age,
<hor. carm. 1.27.17>	depone tutis auribus. A! miser,
<hor. carm. 1.27.18>	     quanta laborabas Charybdi,
<hor. carm. 1.27.20>	      digne puer meliore flamma.               
<hor. carm. 1.27.21>	Quae saga, quis te soluere Thessalis
<hor. carm. 1.27.22>	magus uenenis, quis poterit deus?
<hor. carm. 1.27.23>	     uix inligatum te triformi
<hor. carm. 1.27.24>	     Pegasus expediet Chimaera.

<hor. carm. 1.28.1>	Te maris et terrae numeroque carentis harenae
<hor. carm. 1.28.2>	     mensorem cohibent, Archyta,
<hor. carm. 1.28.3>	pulueris exigui prope latum parua Matinum
<hor. carm. 1.28.4>	     munera nec quicquam tibi prodest
<hor. carm. 1.28.5>	aerias temptasse domos animoque rotundum               
<hor. carm. 1.28.6>	     percurrisse polum morituro.
<hor. carm. 1.28.7>	Occidit et Pelopis genitor, conuiua deorum,
<hor. carm. 1.28.8>	     Tithonusque remotus in auras
<hor. carm. 1.28.9>	et Iouis arcanis Minos admissus habentque
<hor. carm. 1.28.10>	      Tartara Panthoiden iterum Orco               
<hor. carm. 1.28.11>	demissum, quamuis clipeo Troiana refixo
<hor. carm. 1.28.12>	     tempora testatus nihil ultra
<hor. carm. 1.28.13>	neruos atque cutem morti concesserat atrae,
<hor. carm. 1.28.14>	     iudice te non sordidus auctor
<hor. carm. 1.28.15>	naturae uerique. Sed omnis una manet nox               
<hor. carm. 1.28.16>	     et calcanda semel uia leti.
<hor. carm. 1.28.17>	Dant alios Furiae toruo spectacula Marti,
<hor. carm. 1.28.18>	     exitio est auidum mare nautis;
<hor. carm. 1.28.19>	mixta senum ac iuuenum densentur funera, nullum
<hor. carm. 1.28.20>	      saeua caput Proserpina fugit.               
<hor. carm. 1.28.21>	Me quoque deuexi rapidus comes Orionis
<hor. carm. 1.28.22>	     Illyricis Notus obruit undis.
<hor. carm. 1.28.23>	At tu, nauta, uagae ne parce malignus harenae
<hor. carm. 1.28.24>	     ossibus et capiti inhumato
<hor. carm. 1.28.25>	particulam dare: sic, quodcumque minabitur Eurus               
<hor. carm. 1.28.26>	     fluctibus Hesperiis, Venusinae
<hor. carm. 1.28.27>	plectantur siluae te sospite multaque merces,
<hor. carm. 1.28.28>	     unde potest, tibi defluat aequo
<hor. carm. 1.28.29>	ab Ioue Neptunoque sacri custode Tarenti.
<hor. carm. 1.28.30>	      Neglegis inmeritis nocituram
<hor. carm. 1.28.30>	postmodo te natis fraudem committere? Fors et               
<hor. carm. 1.28.31>	     debita iura uicesque superbae
<hor. carm. 1.28.32>	te maneant ipsum: precibus non linquar inultis
<hor. carm. 1.28.33>	     teque piacula nulla resoluent.
<hor. carm. 1.28.35>	Quamquam festinas, non est mora longa; licebit               
<hor. carm. 1.28.36>	     iniecto ter puluere curras.

<hor. carm. 1.29.1>	Icci, beatis nunc Arabum inuides
<hor. carm. 1.29.2>	gazis et acrem militiam paras
<hor. carm. 1.29.3>	     non ante deuictis Sabaeae
<hor. carm. 1.29.4>	     regibus horribilique Medo
<hor. carm. 1.29.5>	nectis catenas? Quae tibi uirginum               
<hor. carm. 1.29.6>	sponso necato barbara seruiet?
<hor. carm. 1.29.7>	     puer quis ex aula capillis
<hor. carm. 1.29.8>	     ad cyathum statuetur unctis,
<hor. carm. 1.29.9>	doctus sagittas tendere Sericas
<hor. carm. 1.29.10>	arcu paterno? Quis neget arduis               
<hor. carm. 1.29.11>	     pronos relabi posse riuos
<hor. carm. 1.29.12>	     montibus et Tiberim reuerti,
<hor. carm. 1.29.13>	cum tu coemptos undique nobilis
<hor. carm. 1.29.14>	libros Panaeti Socraticam et domum
<hor. carm. 1.29.15>	      mutare loricis Hiberis,
<hor. carm. 1.29.15>	     pollicitus meliora, tendis?               

<hor. carm. 1.30.1>	O Venus regina Cnidi Paphique,
<hor. carm. 1.30.2>	sperne dilectam Cypron et uocantis
<hor. carm. 1.30.3>	ture te multo Glycerae decoram
<hor. carm. 1.30.4>	     transfer in aedem.
<hor. carm. 1.30.5>	Feruidus tecum puer et solutis               
<hor. carm. 1.30.6>	Gratiae zonis properentque Nymphae
<hor. carm. 1.30.7>	et parum comis sine te Iuuentas
<hor. carm. 1.30.8>	     Mercuriusque.

<hor. carm. 1.31.1>	Quid dedicatum poscit Apollinem
<hor. carm. 1.31.2>	uates? Quid orat, de patera nouum
<hor. carm. 1.31.3>	     fundens liquorem? Non opimae
<hor. carm. 1.31.4>	     Sardiniae segetes feraces,
<hor. carm. 1.31.5>	non aestuosae grata Calabriae               
<hor. carm. 1.31.6>	armenta, non aurum aut ebur Indicum,
<hor. carm. 1.31.7>	     non rura, quae Liris quieta
<hor. carm. 1.31.8>	     mordet aqua taciturnus amnis.
<hor. carm. 1.31.9>	Premant Calena falce quibus dedit
<hor. carm. 1.31.10>	Fortuna uitem, diues et aureis               
<hor. carm. 1.31.11>	     mercator exsiccet culillis
<hor. carm. 1.31.12>	     uina Syra reparata merce,
<hor. carm. 1.31.13>	dis carus ipsis, quippe ter et quater
<hor. carm. 1.31.14>	anno reuisens aequor Atlanticum
<hor. carm. 1.31.15>	      inpune: me pascust oliuae,
<hor. carm. 1.31.15>	     me cichorea leuesque maluae.               
<hor. carm. 1.31.16>	Frui paratis et ualido mihi,
<hor. carm. 1.31.17>	Latoe, dones, at, precor, integra
<hor. carm. 1.31.18>	     cum mente, nec turpem senectam
<hor. carm. 1.31.20>	      degere nec cithara carentem.               

<hor. carm. 1.32.1>	Poscimur. Si quid uacui sub umbra
<hor. carm. 1.32.2>	lusimus tecum, quod et hunc in annum
<hor. carm. 1.32.3>	uiuat et pluris, age, dic Latinum,
<hor. carm. 1.32.4>	     barbite, carmen,
<hor. carm. 1.32.5>	Lesbio primum modulate ciui,               
<hor. carm. 1.32.6>	qui, ferox bello, tamen inter arma,
<hor. carm. 1.32.7>	siue iactatam religarat udo
<hor. carm. 1.32.8>	     litore nauem,
<hor. carm. 1.32.9>	Liberum et Musas Veneremque et illi
<hor. carm. 1.32.10>	semper haerentem puerum canebat               
<hor. carm. 1.32.11>	et Lycum nigris oculis nigroque
<hor. carm. 1.32.12>	     crine decorum.
<hor. carm. 1.32.13>	O decus Phoebi et dapibus supremi
<hor. carm. 1.32.14>	grata testudo Iouis, o laborum
<hor. carm. 1.32.15>	dulce lenimen, mihi cumque salue               
<hor. carm. 1.32.16>	     rite uocanti.

<hor. carm. 1.33.1>	Albi, ne doleas plus nimio memor
<hor. carm. 1.33.2>	inmitis Glycerae neu miserabilis
<hor. carm. 1.33.3>	descantes elegos, cur tibi iunior
<hor. carm. 1.33.4>	     laesa praeniteat fide.
<hor. carm. 1.33.5>	Insignem tenui fronte Lycorida               
<hor. carm. 1.33.6>	Cyri torret amor, Cyrus in asperam
<hor. carm. 1.33.7>	declinat Pholoen: sed prius Apulis
<hor. carm. 1.33.8>	     iungentur capreae lupis
<hor. carm. 1.33.9>	quam turpi Pholoe peccet adultero.
<hor. carm. 1.33.10>	Sic uisum Veneri, cui placet imparis               
<hor. carm. 1.33.11>	formas atque animos sub iuga aenea
<hor. carm. 1.33.12>	     saeuo mittere cum ioco.
<hor. carm. 1.33.13>	Ipsum me melior cum peteret Venus,
<hor. carm. 1.33.14>	grata detinuit compede Myrtale
<hor. carm. 1.33.15>	libertina, fretis acrior Hadriae               
<hor. carm. 1.33.16>	     curuantis Calabros sinus.

<hor. carm. 1.34.1>	Parcus deorum cultor et infrequens,
<hor. carm. 1.34.2>	insanientis dum sapientiae
<hor. carm. 1.34.3>	     consultus erro, nunc retrorsum
<hor. carm. 1.34.4>	     uela dare atque iterare cursus
<hor. carm. 1.34.5>	cogor relictos: namque Diespiter               
<hor. carm. 1.34.6>	igni corusco nubila diuidens
<hor. carm. 1.34.7>	     plerumque, per purum tonantis
<hor. carm. 1.34.8>	     egit equos uolucremque currum,
<hor. carm. 1.34.9>	quo bruta tellus et uaga flumina,
<hor. carm. 1.34.10>	quo Styx et inuisi horrida Taenari               
<hor. carm. 1.34.11>	     sedes Atlanteusque finis
<hor. carm. 1.34.12>	     concutitur. Valet ima summis
<hor. carm. 1.34.13>	mutare et insignem attenuat deus,
<hor. carm. 1.34.14>	obscura promens; hinc apicem rapax
<hor. carm. 1.34.15>	      Fortuna cum stridore acuto
<hor. carm. 1.34.15>	     sustulit, hic posuisse gaudet.               

<hor. carm. 1.35.1>	O diua, gratum quae regis Antium,
<hor. carm. 1.35.2>	praesens uel imo tollere de gradu
<hor. carm. 1.35.3>	     mortale corpus uel superbos
<hor. carm. 1.35.4>	     uertere funeribus triumphos,
<hor. carm. 1.35.5>	te pauper ambit sollicita prece               
<hor. carm. 1.35.6>	ruris colonus, te dominam aequoris
<hor. carm. 1.35.7>	     quicumque Bythyna lacessit
<hor. carm. 1.35.8>	     Carpathium pelagus carina.
<hor. carm. 1.35.9>	Te Dacus asper, te profugi Scythae,
<hor. carm. 1.35.10>	urbesque gentesque et Latium ferox               
<hor. carm. 1.35.11>	     regumque matres barbarorum et
<hor. carm. 1.35.12>	     purpurei metuunt tyranni,
<hor. carm. 1.35.13>	iniurioso ne pede proruas
<hor. carm. 1.35.14>	stantem columnam, neu populus frequens
<hor. carm. 1.35.15>	      ad arma cessantis, ad arma
<hor. carm. 1.35.15>	     concitet imperiumque frangat.               
<hor. carm. 1.35.16>	Te semper anteit serua Necessitas,
<hor. carm. 1.35.17>	clauos trabalis et cuneos manu
<hor. carm. 1.35.18>	     gestans aena nec seuerus
<hor. carm. 1.35.20>	      uncus abest liquidumque plumbum;               
<hor. carm. 1.35.21>	te Spes et albo rara Fides colit
<hor. carm. 1.35.22>	uelata panno nec comitem abnegat,
<hor. carm. 1.35.23>	     utcumque mutata potentis
<hor. carm. 1.35.24>	     ueste domos inimica linquis;
<hor. carm. 1.35.25>	at uolgus infidum et meretrix retro               
<hor. carm. 1.35.26>	periura cedit, diffugiunt cadis
<hor. carm. 1.35.27>	     cum faece siccatis amici,
<hor. carm. 1.35.28>	     ferre iugum pariter dolosi.
<hor. carm. 1.35.29>	Serues iturum Caesarem in ultimos
<hor. carm. 1.35.30>	orbis Britannos et iuuenum recens               
<hor. carm. 1.35.31>	     examen Eois timendum
<hor. carm. 1.35.32>	     partibus Oceanoque rubro.
<hor. carm. 1.35.33>	Heu heu, cicatricum et sceleris pudet
<hor. carm. 1.35.34>	fratrumque. Quid nos dura refugimus
<hor. carm. 1.35.35>	      aetas, quid intactum nefasti
<hor. carm. 1.35.35>	     liquimus? Vnde manum iuuentus               
<hor. carm. 1.35.36>	metu deorum continuit? Quibus
<hor. carm. 1.35.37>	pepercit aris? O utinam noua
<hor. carm. 1.35.38>	     incude diffingas retusum in
<hor. carm. 1.35.40>	      Massagetas Arabasque ferrum!               

<hor. carm. 1.36.1>	     Et ture et fidibus iuuat
<hor. carm. 1.36.2>	placare et uituli sanguini debito
<hor. carm. 1.36.3>	     custodes Numidae deos,
<hor. carm. 1.36.4>	qui nunc Hesperia sospes ab ultima
<hor. carm. 1.36.5>	      caris multa sodalibus,               
<hor. carm. 1.36.6>	nulli plura tamen diuidit oscula
<hor. carm. 1.36.7>	     quam dulci Lamiae, memor
<hor. carm. 1.36.8>	actae non alio rege puertiae
<hor. carm. 1.36.9>	     mutataeque simul togae.
<hor. carm. 1.36.10>	Cressa ne careat pulchra dies nota               
<hor. carm. 1.36.11>	     neu promptae modus amphorae
<hor. carm. 1.36.12>	neu morem in Salium sit requies pedum
<hor. carm. 1.36.13>	     neu multi Damalis meri
<hor. carm. 1.36.14>	Bassum Threicia uincat amystide
<hor. carm. 1.36.15>	      neu desint epulis rosae               
<hor. carm. 1.36.16>	neu uiuax apium neu breue lilium.
<hor. carm. 1.36.17>	     Omnes in Damalin putres
<hor. carm. 1.36.18>	deponent oculos nec Damalis nouo
<hor. carm. 1.36.19>	     diuelletur adultero
<hor. carm. 1.36.20>	lasciuis hederis ambitiosior.               

<hor. carm. 1.37.1>	Nunc est bibendum, nunc pede libero
<hor. carm. 1.37.2>	pulsanda tellus, nunc Saliaribus
<hor. carm. 1.37.3>	     ornare puluinar deorum
<hor. carm. 1.37.4>	     tempus erat dapibus, sodales.
<hor. carm. 1.37.5>	Antehac nefas depromere Caecubum               
<hor. carm. 1.37.6>	cellis auitis, dum Capitolio
<hor. carm. 1.37.7>	     regina dementis ruinas
<hor. carm. 1.37.8>	     funus et imperio parabat
<hor. carm. 1.37.9>	contaminato cum grege turpium
<hor. carm. 1.37.10>	morbo uirorum, quidlibet impotens               
<hor. carm. 1.37.11>	     sperare fortunaque dulci
<hor. carm. 1.37.12>	     ebria. Sed minuit furorem
<hor. carm. 1.37.13>	uix una sospes nauis ab ignibus,
<hor. carm. 1.37.14>	mentemque lymphatam Mareotico
<hor. carm. 1.37.15>	redegit in ueros timores               
<hor. carm. 1.37.16>	     Caesar, ab Italia uolantem
<hor. carm. 1.37.17>	remis adurgens, accipiter uelut
<hor. carm. 1.37.18>	mollis columbas aut leporem citus
<hor. carm. 1.37.19>	     uenator in campis niualis
<hor. carm. 1.37.20>	      Haemoniae, daret ut catenis               
<hor. carm. 1.37.21>	fatale monstrum. Quae generosius
<hor. carm. 1.37.22>	perire quaerens nec muliebriter
<hor. carm. 1.37.23>	     expauit ensem nec latentis
<hor. carm. 1.37.24>	     classe cita reparauit oras,
<hor. carm. 1.37.25>	ausa et iacentem uisere regiam               
<hor. carm. 1.37.26>	uoltu sereno, fortis et asperas
<hor. carm. 1.37.27>	     tractare serpentes, ut atrum
<hor. carm. 1.37.28>	     corpore conbiberet uenenum,
<hor. carm. 1.37.29>	deliberata morte ferocior:
<hor. carm. 1.37.30>	saeuis Liburnis scilicet inuidens               
<hor. carm. 1.37.31>	     priuata deduci superbo,
<hor. carm. 1.37.32>	     non humilis mulier, triumpho.

<hor. carm. 1.38.1>	Persicos odi, puer, apparatus,
<hor. carm. 1.38.2>	displicent nexae philyra coronae,
<hor. carm. 1.38.3>	mitte sectari, rosa quo locorum
<hor. carm. 1.38.4>	     sera moretur.
<hor. carm. 1.38.5>	Simplici myrto nihil adlabores               
<hor. carm. 1.38.6>	sedulus, curo: neque te ministrum
<hor. carm. 1.38.7>	dedecet myrtus neque me sub arta
<hor. carm. 1.38.8>	     uite bibentem.

<hor. carm. 2.1.1>	 Motum ex Metello consule ciuicum
<hor. carm. 2.1.2>	 bellique causas et uitia et modos
<hor. carm. 2.1.3>	     ludumque Fortunae grauisque
<hor. carm. 2.1.4>	     principium amicitias et arma
<hor. carm. 2.1.5>	 nondum expiatis uncta cruoribus,               
<hor. carm. 2.1.6>	 periculosae plenum opus aleae,
<hor. carm. 2.1.7>	     tractas et incedis per ignis
<hor. carm. 2.1.8>	     suppositos cineri doloso.
<hor. carm. 2.1.9>	 Paulum seuerae Musa tragoediae
<hor. carm. 2.1.10>	desit theatris; mox, ubi publicas               
<hor. carm. 2.1.11>	     res ordinaris, grande munus
<hor. carm. 2.1.12>	     Cecropio repetes coturno,
<hor. carm. 2.1.13>	 insigne maestis praesidium reis
<hor. carm. 2.1.14>	 et consulenti, Pollio, curiae,
<hor. carm. 2.1.15>	     cui laurus aeternos honores
<hor. carm. 2.1.15>	     Delmatico peperit triumpho.               
<hor. carm. 2.1.16>	 Iam nunc minaci murmure cornuum
<hor. carm. 2.1.17>	 perstringis auris, iam litui strepunt,
<hor. carm. 2.1.18>	     iam fulgor armorum fugacis
<hor. carm. 2.1.20>	     terret equos equitumque uoltus.               
<hor. carm. 2.1.21>	 Audire magnos iam uideor duces
<hor. carm. 2.1.22>	 non indecoro puluere sordidos
<hor. carm. 2.1.23>	     et cuncta terrarum subacta
<hor. carm. 2.1.24>	     praeter atrocem animum Catonis.
<hor. carm. 2.1.25>	Iuno et deorum quisquis amicior               
<hor. carm. 2.1.26>	 Afris inulta cesserat impotens
<hor. carm. 2.1.27>	     tellure, uictorum nepotes
<hor. carm. 2.1.28>	     rettulit inferias Iugurthae.
<hor. carm. 2.1.29>	 Quis non Latino sanguine pinguior
<hor. carm. 2.1.30>	campus sepulcris impia proelia               
<hor. carm. 2.1.31>	     testatur auditumque Medis
<hor. carm. 2.1.32>	     Hesperiae sonitum ruinae?
<hor. carm. 2.1.33>	 Qui gurges aut quae flumina lugubris
<hor. carm. 2.1.34>	 ignara belli? Quod mare Dauniae
<hor. carm. 2.1.35>	     non decolorauere caedes?
<hor. carm. 2.1.35>	     Quae caret ora cruore nostro?               
<hor. carm. 2.1.36>	 Sed ne relictis, Musa procax, iocis
<hor. carm. 2.1.37>	 Ceae retractes munera Neniae,
<hor. carm. 2.1.38>	     mecum Dionaeo sub antro
<hor. carm. 2.1.40>	     quaere modos leuiore plectro.               

<hor. carm. 2.2.1>	 Nullus argento color est auaris
<hor. carm. 2.2.2>	 abdito terris, inimice lamnae
<hor. carm. 2.2.3>	 Crispe Sallusti, nisi temperato
<hor. carm. 2.2.4>	     splendeat usu.
<hor. carm. 2.2.5>	 Viuet extento Proculeius aeuo,               
<hor. carm. 2.2.6>	 notus in fratres animi paterni;
<hor. carm. 2.2.7>	 illum aget pinna metuente solui
<hor. carm. 2.2.8>	     Fama superstes.
<hor. carm. 2.2.9>	 Latius regnes auidum domando
<hor. carm. 2.2.10>	spiritum quam si Libyam remotis               
<hor. carm. 2.2.11>	 Gadibus iungas et uterque Poenus
<hor. carm. 2.2.12>	     seruiat uni.
<hor. carm. 2.2.13>	 Crescit indulgens sibi dirus hydrops
<hor. carm. 2.2.14>	 nec sitim pellit, nisi causa morbi
<hor. carm. 2.2.15>	 fugerit uenis et aquosus albo               
<hor. carm. 2.2.16>	     corpore languor.
<hor. carm. 2.2.17>	 Redditum Cyri solio Prahaten
<hor. carm. 2.2.18>	 dissidens plebi numero beatorum
<hor. carm. 2.2.19>	 eximit Virtus populumque falsis
<hor. carm. 2.2.20>	     dedocet uti               
<hor. carm. 2.2.21>	 uocibus, regnum et diadema tutum
<hor. carm. 2.2.22>	 deferens uni propriamque laurum
<hor. carm. 2.2.23>	 quisquis ingentis oculo inretorto
<hor. carm. 2.2.24>	     spectat aceruos.

<hor. carm. 2.3.1>	 Aequam memento rebus in arduis
<hor. carm. 2.3.2>	 seruare mentem, non secus in bonis
<hor. carm. 2.3.3>	     ab insolenti temperatam
<hor. carm. 2.3.4>	     laetitia, moriture Delli,
<hor. carm. 2.3.5>	 seu maestus omni tempore uixeris               
<hor. carm. 2.3.6>	 seu te in remoto gramine per dies
<hor. carm. 2.3.7>	     festos reclinatum bearis
<hor. carm. 2.3.8>	     interiore nota Falerni.
<hor. carm. 2.3.9>	 Quo pinus ingens albaque populus
<hor. carm. 2.3.10>	umbram hospitalem consociare amant               
<hor. carm. 2.3.11>	     ramis? Quid obliquo laborat
<hor. carm. 2.3.12>	     lympha fugax trepidare riuo?
<hor. carm. 2.3.13>	 Huc uina et unguenta et nimium breuis
<hor. carm. 2.3.14>	 flores amoenae ferre iube rosae,
<hor. carm. 2.3.15>	     dum res et aetas et Sororum
<hor. carm. 2.3.15>	     fila trium patiuntur atra.               
<hor. carm. 2.3.16>	 Cedes coemptis saltibus et domo
<hor. carm. 2.3.17>	 uillaque, flauus quam Tiberis lauit,
<hor. carm. 2.3.18>	     cedes, et exstructis in altum
<hor. carm. 2.3.20>	     diuitiis potietur heres.               
<hor. carm. 2.3.21>	 Diuesne prisco natus ab Inacho
<hor. carm. 2.3.22>	 nil interest an pauper et infima
<hor. carm. 2.3.23>	     de gente sub diuo moreris,
<hor. carm. 2.3.24>	     uictima nil miserantis Orci;
<hor. carm. 2.3.25>	 omnes eodem cogimur, omnium               
<hor. carm. 2.3.26>	 uersatur urna serius ocius
<hor. carm. 2.3.27>	     sors exitura et nos in aeternum
<hor. carm. 2.3.28>	     exilium impositura cumbae.

<hor. carm. 2.4.1>	 Ne sit ancillae tibi amor pudori,
<hor. carm. 2.4.2>	 Xanthia Phoceu: prius insolentem
<hor. carm. 2.4.3>	 serua Briseis niueo colore
<hor. carm. 2.4.4>	     mouit Anchillem;
<hor. carm. 2.4.5>	mouit Aiacem Telamone natum               
<hor. carm. 2.4.6>	 forma captiuae dominum Tecmessae;
<hor. carm. 2.4.7>	 arsit Atrides medio in triumpho
<hor. carm. 2.4.8>	     uirgine rapta,
<hor. carm. 2.4.9>	 barbarae postquam cecidere turmae
<hor. carm. 2.4.10>	Thessalo uictore et ademptus Hector               
<hor. carm. 2.4.11>	 tradidit fessis leuiora tolli
<hor. carm. 2.4.12>	     Pergama Grais.
<hor. carm. 2.4.13>	 Nescias an te generum beati
<hor. carm. 2.4.14>	 Phyllidis flauae decorent parentes;
<hor. carm. 2.4.15>	 regium certe genus et penatis               
<hor. carm. 2.4.16>	     maeret iniquos.
<hor. carm. 2.4.17>	 Crede non illam tibi de scelesta
<hor. carm. 2.4.18>	 plebe delectam, neque sic fidelem,
<hor. carm. 2.4.19>	 sic lucro auersam potuisse nasci
<hor. carm. 2.4.20>	     matre pudenda.               
<hor. carm. 2.4.21>	 Bracchia et uoltum teretisque suras
<hor. carm. 2.4.22>	 integer laudo: fuge suspicari
<hor. carm. 2.4.23>	 cuius octauum trepidauit aetas
<hor. carm. 2.4.24>	     claudere lustrum.

<hor. carm. 2.5.1>	 Nondum subacta ferre iugum ualet
<hor. carm. 2.5.2>	 ceruice, nondum munia comparis
<hor. carm. 2.5.3>	     aequare nec tauri ruentis
<hor. carm. 2.5.4>	     in uenerem tolerare pondus.
<hor. carm. 2.5.5>	 Circa uirentis est animus tuae               
<hor. carm. 2.5.6>	 campos iuuencae, nunc fluuiis grauem
<hor. carm. 2.5.7>	     solantis aestum, nunc in udo
<hor. carm. 2.5.8>	     ludere cum uitulis salicto
<hor. carm. 2.5.9>	 praegestientis. Tolle cupidinem
<hor. carm. 2.5.10>	immitis uuae: iam tibi liuidos               
<hor. carm. 2.5.11>	     distinguet autumnus racemos
<hor. carm. 2.5.12>	     purpureo uarius colore;
<hor. carm. 2.5.13>	 iam te sequetur; currit enim ferox
<hor. carm. 2.5.14>	 aetas et illi quos tibi dempserit
<hor. carm. 2.5.15>	     adponet annos; iam proterua
<hor. carm. 2.5.15>	     fronte petet Lalage maritum,               
<hor. carm. 2.5.16>	 dilecta, quantum non Pholoe fugax,
<hor. carm. 2.5.17>	 non Chloris albo sic umero nitens
<hor. carm. 2.5.18>	     ut pura nocturno renidet
<hor. carm. 2.5.20>	     luna mari Cnidiusue Gyges,               
<hor. carm. 2.5.21>	 quem si puellarum insereres choro,
<hor. carm. 2.5.22>	 mire sagacis falleret hospites
<hor. carm. 2.5.23>	     discrimen obscurum solutis
<hor. carm. 2.5.24>	     crinibus ambiguoque uoltu.

<hor. carm. 2.6.1>	 Septimi, Gadis aditure mecum et
<hor. carm. 2.6.2>	 Cantabrum indoctum iuga ferre nostra et
<hor. carm. 2.6.3>	 barbaras Syrtis, ubi Maura semper
<hor. carm. 2.6.4>	     aestuat unda,
<hor. carm. 2.6.5>	 Tibur Argeo positum colono               
<hor. carm. 2.6.6>	 sit meae sedes utinam senectae,
<hor. carm. 2.6.7>	 sit modus lasso maris et uiarum
<hor. carm. 2.6.8>	     militiaeque.
<hor. carm. 2.6.9>	 Vnde si Parcae prohibent iniquae,
<hor. carm. 2.6.10>	dulce pellitis ouibus Galaesi               
<hor. carm. 2.6.11>	 flumen et regnata petam Laconi
<hor. carm. 2.6.12>	     rura Phalantho.
<hor. carm. 2.6.13>	 Ille terrarum mihi praeter omnis
<hor. carm. 2.6.14>	 angulus ridet, ubi non Hymetto
<hor. carm. 2.6.15>	 mella decedunt uiridique certat               
<hor. carm. 2.6.16>	     baca Venafro,
<hor. carm. 2.6.17>	 uer ubi longum tepidasque praebet
<hor. carm. 2.6.18>	 Iuppiter brumas et amicus Aulon
<hor. carm. 2.6.19>	 fertili Baccho minimum Falernis
<hor. carm. 2.6.20>	     inuidet uuis.               
<hor. carm. 2.6.21>	 Ille te mecum locus et beatae
<hor. carm. 2.6.22>	 postulant arces; ibi tu calentem
<hor. carm. 2.6.23>	 debita sparges lacrima fauillam
<hor. carm. 2.6.24>	     uatis amici.

<hor. carm. 2.7.1>	 O saepe mecum tempus in ultimum
<hor. carm. 2.7.2>	 deducte Bruto militiae duce,
<hor. carm. 2.7.3>	     quis te redonauit Quiritem
<hor. carm. 2.7.4>	     dis patriis Italoque caelo,
<hor. carm. 2.7.5>	 Pompei, meorum prime sodalium,               
<hor. carm. 2.7.6>	 cum quo morantem saepe diem mero
<hor. carm. 2.7.7>	     fregi, coronatus nitentis
<hor. carm. 2.7.8>	     malobathro Syrio capillos?
<hor. carm. 2.7.9>	 Tecum Philippos et celerem fugam
<hor. carm. 2.7.10>	sensi relicta non bene parmula,               
<hor. carm. 2.7.11>	     cum fracta uirtus et minaces
<hor. carm. 2.7.12>	     turpe solum tetigere mento;
<hor. carm. 2.7.13>	 sed me per hostis Mercurius celer
<hor. carm. 2.7.14>	 denso pauentem sustulit aere,
<hor. carm. 2.7.15>	     te rursus in bellum resorbens               
<hor. carm. 2.7.16>	     unda fretis tulit aestuosis.
<hor. carm. 2.7.17>	 Ergo obligatam redde Ioui dapem
<hor. carm. 2.7.18>	 longaque fessum militia latus
<hor. carm. 2.7.19>	     depone sub lauru mea, nec
<hor. carm. 2.7.20>	     parce cadis tibi destinatis.               
<hor. carm. 2.7.21>	 Obliuioso leuia Massico
<hor. carm. 2.7.22>	 ciboria exple, funde capacibus
<hor. carm. 2.7.23>	     unguenta de conchis. Quis udo
<hor. carm. 2.7.24>	     deproperare apio coronas
<hor. carm. 2.7.25>	 curatue myrto? Quem Venus arbitrum               
<hor. carm. 2.7.26>	 dicet bibendi? Non ego sanius
<hor. carm. 2.7.27>	     bacchabor Edonis: recepto
<hor. carm. 2.7.28>	     dulce mihi furere est amico.

<hor. carm. 2.8.1>	 Vlla si iuris tibi peierati
<hor. carm. 2.8.2>	 poena, Barine, nocuisset umquam,
<hor. carm. 2.8.3>	 dente si nigro fieres uel uno
<hor. carm. 2.8.4>	     turpior ungui,
<hor. carm. 2.8.5>	 crederem; sed tu simul obligasti               
<hor. carm. 2.8.6>	 perfidum uotis caput, enitescis
<hor. carm. 2.8.7>	 pulchrior multo iuuenumque prodis
<hor. carm. 2.8.8>	     publica cura.
<hor. carm. 2.8.9>	 Expedit matris cineres opertos
<hor. carm. 2.8.10>	fallere et toto taciturna noctis               
<hor. carm. 2.8.11>	 signa cum caelo gelidaque diuos
<hor. carm. 2.8.12>	     morte carentis.
<hor. carm. 2.8.13>	 Ridet hoc, inquam, Venus ipsa, rident
<hor. carm. 2.8.14>	 simplices Nymphae, ferus et Cupido
<hor. carm. 2.8.15>	 semper ardentis acuens sagittas               
<hor. carm. 2.8.16>	     cote cruenta.
<hor. carm. 2.8.17>	 Adde quod pubes tibi crescit omnis,
<hor. carm. 2.8.18>	 seruitus crescit noua nec priores
<hor. carm. 2.8.19>	 impiae tectum dominae relinquont
<hor. carm. 2.8.20>	     saepe minati.               
<hor. carm. 2.8.21>	 Te suis matres metuunt iuuencis,
<hor. carm. 2.8.22>	 te senes parci miseraeque nuper
<hor. carm. 2.8.23>	 uirgines nuptae, tua ne retardet
<hor. carm. 2.8.24>	     aura maritos.

<hor. carm. 2.9.1>	 Non semper imbres nubibus hispidos
<hor. carm. 2.9.2>	 manant in agros aut mare Caspium
<hor. carm. 2.9.3>	     uexant inaequales procellae
<hor. carm. 2.9.4>	     usque, nec Armeniis in oris,
<hor. carm. 2.9.5>	amice Valgi, stat glacies iners                
<hor. carm. 2.9.6>	 mensis per omnis aut Aquilonibus
<hor. carm. 2.9.7>	     querqueta Gargani laborant
<hor. carm. 2.9.8>	     et foliis uiduantur orni:
<hor. carm. 2.9.9>	 tu semper urges flebilibus modis
<hor. carm. 2.9.10>	Mysten ademptum, nec tibi Vespero               
<hor. carm. 2.9.11>	     surgente decedunt amores
<hor. carm. 2.9.12>	     nec rapidum fugiente solem.
<hor. carm. 2.9.13>	 At non ter aeuo functus amabilem
<hor. carm. 2.9.14>	 plorauit omnis Antilochum senex
<hor. carm. 2.9.15>	     annos nec inpubem parentes               
<hor. carm. 2.9.16>	     Troilon aut Phrygiae sorores
<hor. carm. 2.9.17>	 fleuere semper. Desine mollium
<hor. carm. 2.9.18>	 tandem querellarum et potius noua
<hor. carm. 2.9.19>	     cantemus Augusti tropaea
<hor. carm. 2.9.20>	     Caesaris et rigidum Niphaten               
<hor. carm. 2.9.21>	 Medumque flumen gentibus additum
<hor. carm. 2.9.22>	 uictis minores uoluere uertices
<hor. carm. 2.9.23>	     intraque praescriptum Gelonos
<hor. carm. 2.9.24>	     exiguis equitare campis.

<hor. carm. 2.10.1>	 Rectius uiues, Licini, neque altum
<hor. carm. 2.10.2>	 semper urgendo neque, dum procellas
<hor. carm. 2.10.3>	 cautus horrescis, nimium premendo
<hor. carm. 2.10.4>	     litus iniquom.
<hor. carm. 2.10.5>	 Auream quisquis mediocritatem               
<hor. carm. 2.10.6>	 diligit, tutus caret obsoleti
<hor. carm. 2.10.7>	 sordibus tecti, caret inuidenda
<hor. carm. 2.10.8>	     sobrius aula.
<hor. carm. 2.10.9>	 Saepius uentis agitatur ingens
<hor. carm. 2.10.10>	pinus et celsae grauiore casu               
<hor. carm. 2.10.11>	 decidunt turres feriuntque summos
<hor. carm. 2.10.12>	     fulgura montis.
<hor. carm. 2.10.13>	 Sperat infestis, metuit secundis
<hor. carm. 2.10.14>	 alteram sortem bene praeparatum
<hor. carm. 2.10.15>	 pectus. Informis hiemes reducit               
<hor. carm. 2.10.16>	     Iuppiter, idem
<hor. carm. 2.10.17>	 summouet. Non, si male nunc, et olim
<hor. carm. 2.10.18>	 sic erit: quondam cithara tacentem
<hor. carm. 2.10.19>	 suscitat Musam neque semper arcum
<hor. carm. 2.10.20>	     tendit Apollo.               
<hor. carm. 2.10.21>	 Rebus angustis animosus atque
<hor. carm. 2.10.22>	 fortis appare; sapienter idem
<hor. carm. 2.10.23>	 contrahes uento nimium secundo
<hor. carm. 2.10.24>	     turgida uela.

<hor. carm. 2.11.1>	 Quid bellicosus Cantaber et Scythes,
<hor. carm. 2.11.2>	 Hirpine Quincti, cogitet Hadria
<hor. carm. 2.11.3>	     diuisus obiecto, remittas
<hor. carm. 2.11.4>	     quaerere nec trepides in usum
<hor. carm. 2.11.5>	 poscentis aeui pauca: fugit retro               
<hor. carm. 2.11.6>	 leuis iuuentas et decor, arida
<hor. carm. 2.11.7>	     pellente lasciuos amores
<hor. carm. 2.11.8>	     canitie facilemque somnum.
<hor. carm. 2.11.9>	 Non semper idem floribus est honor
<hor. carm. 2.11.10>	uernis neque uno luna rubens nitet               
<hor. carm. 2.11.11>	     uoltu: quid aeternis minorem
<hor. carm. 2.11.12>	     consiliis animum fatigas?
<hor. carm. 2.11.13>	 Cur non sub alta uel platano uel hac
<hor. carm. 2.11.14>	 pinu iacentes sic temere et rosa
<hor. carm. 2.11.15>	     canos odorati capillos,               
<hor. carm. 2.11.16>	     dum licet, Assyriaque nardo
<hor. carm. 2.11.17>	 potamus uncti? dissipat Euhius
<hor. carm. 2.11.18>	 curas edacis. Quis puer ocius
<hor. carm. 2.11.19>	     restinguet ardentis Falerni
<hor. carm. 2.11.20>	     pocula praetereunte lympha?               
<hor. carm. 2.11.21>	 Quis deuium scortum eliciet domo
<hor. carm. 2.11.22>	 Lyden? Eburna dic, age, cum lyra
<hor. carm. 2.11.23>	     maturet, in comptum Lacaenae
<hor. carm. 2.11.24>	     more comas religata nodum.

<hor. carm. 2.12.1>	 Nolis longa ferae bella Numantiae,
<hor. carm. 2.12.2>	 nec durum Hannibalem nec Siculum mare
<hor. carm. 2.12.3>	 Poeno purpureum sanguine mollibus
<hor. carm. 2.12.4>	     aptari citharae modis,
<hor. carm. 2.12.5>	 nec saeuos Lapithas et nimium mero               
<hor. carm. 2.12.6>	 Hylaeum domitosque Herculea manu
<hor. carm. 2.12.7>	 Telluris iuuenes, unde periculum
<hor. carm. 2.12.8>	     fulgens contremuit domus
<hor. carm. 2.12.9>	 Saturni ueteris; tuque pedestribus
<hor. carm. 2.12.10>	dices historiis proelia Caesaris,               
<hor. carm. 2.12.11>	 Maecenas, melius ductaque per uias
<hor. carm. 2.12.12>	     regum colla minacium.
<hor. carm. 2.12.13>	 Me dulcis dominae Musa Licymniae
<hor. carm. 2.12.14>	 cantus, me uoluit dicere lucidum
<hor. carm. 2.12.15>	fulgentis oculos et bene mutuis               
<hor. carm. 2.12.16>	     fidum pectus amoribus;
<hor. carm. 2.12.17>	 quam nec ferre pedem dedecuit choris
<hor. carm. 2.12.18>	 nec certare ioco nec dare bracchia
<hor. carm. 2.12.19>	 ludentem nitidis uirginibus sacro
<hor. carm. 2.12.20>	     Dianae celebris die.               
<hor. carm. 2.12.21>	 Num tu quae tenuit diues Achaemenes
<hor. carm. 2.12.22>	 aut pinguis Phrygiae Mygdonias opes
<hor. carm. 2.12.23>	 permutare uelis crine Licymniae,
<hor. carm. 2.12.24>	     plenas aut Arabum domos
<hor. carm. 2.12.25>	 cum flagrantia detorquet ad oscula               
<hor. carm. 2.12.26>	 ceruicem aut facili saeuitia negat
<hor. carm. 2.12.27>	 quae poscente magis gaudeat eripi,
<hor. carm. 2.12.28>	     interdum rapere occupet?

<hor. carm. 2.13.1>	 Ille et nefasto te posuit die,
<hor. carm. 2.13.2>	 quicumque primum, et sacrilega manu
<hor. carm. 2.13.3>	     produxit, arbos, in nepotum
<hor. carm. 2.13.4>	     perniciem obprobriumque pagi;
<hor. carm. 2.13.5>	 illum et parentis crediderim sui               
<hor. carm. 2.13.6>	 fregisse ceruicem et penetralia
<hor. carm. 2.13.7>	     sparsisse nocturno cruore
<hor. carm. 2.13.8>	     hospitis, ille uenena Colcha
<hor. carm. 2.13.9>	 et quidquid usquam concipitur nefas
<hor. carm. 2.13.10>	tractauit, agro qui statuit meo               
<hor. carm. 2.13.11>	     te, triste lignum, te, caducum
<hor. carm. 2.13.12>	     in domini caput inmerentis.
<hor. carm. 2.13.13>	 Quid quisque uitet, nunquam homini satis
<hor. carm. 2.13.14>	 cautum est in horas: nauita Bosphorum
<hor. carm. 2.13.15>	     Poenus perhorrescit neque ultra               
<hor. carm. 2.13.16>	     caeca timet aliunde fata,
<hor. carm. 2.13.17>	 miles sagittas et celerem fugam
<hor. carm. 2.13.18>	 Parthi, catenas Parthus et Italum
<hor. carm. 2.13.19>	     robur; sed inprouisa leti
<hor. carm. 2.13.20>	     uis rapuit rapietque gentis.               
<hor. carm. 2.13.21>	 Quam paene furuae regna Proserpinae
<hor. carm. 2.13.22>	 et iudicantem uidimus Aeacum
<hor. carm. 2.13.23>	     sedesque discriptas piorum et
<hor. carm. 2.13.24>	     Aeoliis fidibus querentem
<hor. carm. 2.13.25>	Sappho puellis de popularibus               
<hor. carm. 2.13.26>	 et te sonantem plenius aureo,
<hor. carm. 2.13.27>	     Alcaee, plectro dura nauis,
<hor. carm. 2.13.28>	     dura fugae mala, dura belli.
<hor. carm. 2.13.29>	 Vtrumque sacro digna silentio
<hor. carm. 2.13.30>	mirantur umbrae dicere, sed magis               
<hor. carm. 2.13.31>	     pugnas et exactos tyrannos
<hor. carm. 2.13.32>	     densum umeris bibit aure uolgus.
<hor. carm. 2.13.33>	 Quid mirum, ubi illis carminibus stupens
<hor. carm. 2.13.34>	 demittit atras belua centiceps
<hor. carm. 2.13.35>	     auris et intorti capillis               
<hor. carm. 2.13.36>	     Eumenidum recreantur angues?
<hor. carm. 2.13.37>	 Quin et Prometheus et Pelopis parens
<hor. carm. 2.13.38>	 dulci laborum decipitur sono
<hor. carm. 2.13.39>	     nec curat Orion leones
<hor. carm. 2.13.40>	     aut timidos agitare lyncas.               

<hor. carm. 2.14.1>	 Eheu fugaces, Postume, Postume,
<hor. carm. 2.14.2>	 labuntur anni nec pietas moram
<hor. carm. 2.14.3>	     rugis et instanti senectae
<hor. carm. 2.14.4>	     adferet indomitaeque morti,
<hor. carm. 2.14.5>	non, si trecenis quotquot eunt dies,               
<hor. carm. 2.14.6>	 amice, places inlacrimabilem
<hor. carm. 2.14.7>	     Plutona tauris, qui ter amplum
<hor. carm. 2.14.8>	     Geryonen Tityonque tristi
<hor. carm. 2.14.9>	 compescit unda, scilicet omnibus
<hor. carm. 2.14.10>	quicumque terrae munere uescimur               
<hor. carm. 2.14.11>	     enauiganda, siue reges
<hor. carm. 2.14.12>	     siue inopes erimus coloni.
<hor. carm. 2.14.13>	 Frustra cruento Marte carebimus
<hor. carm. 2.14.14>	 fractisque rauci fluctibus Hadriae,
<hor. carm. 2.14.15>	     frustra per autumnos nocentem               
<hor. carm. 2.14.16>	     corporibus metuemus Austrum:
<hor. carm. 2.14.17>	 uisendus ater flumine languido
<hor. carm. 2.14.18>	 Cocytos errans et Danai genus
<hor. carm. 2.14.19>	     infame damnatusque longi
<hor. carm. 2.14.20>	     Sisyphus Aeolides laboris.               
<hor. carm. 2.14.21>	 Linquenda tellus et domus et placens
<hor. carm. 2.14.22>	 uxor, neque harum quas colis arborum
<hor. carm. 2.14.23>	     te praeter inuisas cupressos
<hor. carm. 2.14.24>	     ulla breuem dominum sequetur;
<hor. carm. 2.14.25>	absumet heres Caecuba dignior               
<hor. carm. 2.14.26>	 seruata centum clauibus et mero
<hor. carm. 2.14.27>	     tinguet pauimentum superbo,
<hor. carm. 2.14.28>	     pontificum potiore cenis.

<hor. carm. 2.15.1>	 Iam pauca aratro iugera regiae
<hor. carm. 2.15.2>	 moles relinquent, undique latius
<hor. carm. 2.15.3>	     extenta uisentur Lucrino
<hor. carm. 2.15.4>	     stagna lacu platanusque caelebs
<hor. carm. 2.15.5>	euincet ulmos; tum uiolaria et               
<hor. carm. 2.15.6>	 myrtus et omnis copia narium
<hor. carm. 2.15.7>	     spargent oliuetis odorem
<hor. carm. 2.15.8>	     fertilibus domino priori;
<hor. carm. 2.15.9>	 tum spissa ramis laurea feruidos
<hor. carm. 2.15.10>	excludet ictus. Non ita Romuli               
<hor. carm. 2.15.11>	     praescriptum et intonsi Catonis
<hor. carm. 2.15.12>	     auspiciis ueterumque norma.
<hor. carm. 2.15.13>	 Priuatus illis census erat breuis,
<hor. carm. 2.15.14>	 commune magnum; nulla decempedis
<hor. carm. 2.15.15>	     metata priuatis opacam               
<hor. carm. 2.15.16>	     porticus excipiebat Arcton,
<hor. carm. 2.15.17>	 nec fortuitum spernere caespitem
<hor. carm. 2.15.18>	 leges sinebant, oppida publico
<hor. carm. 2.15.19>	     sumptu iubentes et deorum
<hor. carm. 2.15.20>	     templa nouo decorare saxo.               

<hor. carm. 2.16.1>	 Otium diuos rogat in patenti
<hor. carm. 2.16.2>	 prensus Aegaeo, simul atra nubes
<hor. carm. 2.16.3>	 condidit lunam neque certa fulgent
<hor. carm. 2.16.4>	     sidera nautis;
<hor. carm. 2.16.5>	 otium bello furiosa Thrace,               
<hor. carm. 2.16.6>	 otium Medi pharetra decori,
<hor. carm. 2.16.7>	 Grosphe, non gemmis neque purpura
<hor. carm. 2.16.8>	     uenale neque auro.
<hor. carm. 2.16.9>	 Non enim gazae neque consularis
<hor. carm. 2.16.10>	summouet lictor miseros tumultus               
<hor. carm. 2.16.11>	 mentis et curas laqueata circum
<hor. carm. 2.16.12>	     tecta uolantis.
<hor. carm. 2.16.13>	 Viuitur paruo bene, cui paternum
<hor. carm. 2.16.14>	 splendet in mensa tenui salinum
<hor. carm. 2.16.15>	 nec leuis somnos timor aut cupido               
<hor. carm. 2.16.16>	     sordidus aufert.
<hor. carm. 2.16.17>	 Quid breui fortes iaculamur aeuo
<hor. carm. 2.16.18>	 multa? Quid terras alio calentis
<hor. carm. 2.16.19>	 sole mutamus? Patriae quis exul
<hor. carm. 2.16.20>	     se quoque fugit?               
<hor. carm. 2.16.21>	 Scandit aeratas uitiosa nauis
<hor. carm. 2.16.22>	 cura nec turmas equitum relinquit,
<hor. carm. 2.16.23>	 ocior ceruis et agente nimbos
<hor. carm. 2.16.24>	     ocior Euro.
<hor. carm. 2.16.25>	 Laetus in praesens animus quod ultra est               
<hor. carm. 2.16.26>	 oderit curare et amara lento
<hor. carm. 2.16.27>	 temperet risu: nihil est ab omni
<hor. carm. 2.16.28>	     parte beatum.
<hor. carm. 2.16.29>	 Abstulit clarum cita mors Achillem,
<hor. carm. 2.16.30>	longa Tithonum minuit senectus,               
<hor. carm. 2.16.31>	 et mihi forsan, tibi quod negarit,
<hor. carm. 2.16.32>	     porriget hora.
<hor. carm. 2.16.33>	 Te greges centum Siculaeque circum
<hor. carm. 2.16.34>	 mugiunt uaccae, tibi tollit hinnitum
<hor. carm. 2.16.35>	apta quadrigis equa, te bis Afro               
<hor. carm. 2.16.36>	     murice tinctae
<hor. carm. 2.16.37>	 uestiunt lanae; mihi parua rura et
<hor. carm. 2.16.38>	 spiritum Graiae tenuem Camenae
<hor. carm. 2.16.39>	 Parca non mendax dedit et malignum
<hor. carm. 2.16.40>	     spernere uolgus.               

<hor. carm. 2.17.1>	 Cur me querellis exanimas tuis?
<hor. carm. 2.17.2>	 Nec dis amicum est nec mihi te prius
<hor. carm. 2.17.3>	     obire, Maecenas, mearum
<hor. carm. 2.17.4>	     grande decus columenque rerum.
<hor. carm. 2.17.5>	A! te meae si partem animae rapit               
<hor. carm. 2.17.6>	 maturior uis, quid moror altera,
<hor. carm. 2.17.7>	     nec carus aeque nec superstes
<hor. carm. 2.17.8>	     integer? Ille dies utramque
<hor. carm. 2.17.9>	 ducet ruinam. Non ego perfidum
<hor. carm. 2.17.10>	dixit sacramentum: ibimus, ibimus,               
<hor. carm. 2.17.11>	     utcumque praecedes, supremum
<hor. carm. 2.17.12>	     carpere iter comites parati.
<hor. carm. 2.17.13>	 Me nec Chimaerae spiritus igneae
<hor. carm. 2.17.14>	 nec, si resurgat centimanus gigas,
<hor. carm. 2.17.15>	     diuellet umquam: sic potenti               
<hor. carm. 2.17.16>	     Iustitiae placitumque Parcis.
<hor. carm. 2.17.17>	 Seu Libra seu me Scorpios aspicit
<hor. carm. 2.17.18>	 formidolosus, pars uiolentior
<hor. carm. 2.17.19>	     natalis horae, seu tyrannus
<hor. carm. 2.17.20>	     Hesperiae Capricornus undae,               
<hor. carm. 2.17.21>	 utrumque nostrum incredibili modo
<hor. carm. 2.17.22>	 consentit astrum; te Iouis impio
<hor. carm. 2.17.23>	     tutela Saturno refulgens
<hor. carm. 2.17.24>	     eripuit uolucrisque Fati
<hor. carm. 2.17.25>	 tardauit alas, cum populus frequens               
<hor. carm. 2.17.26>	 laetum theatris ter crepuit sonum;
<hor. carm. 2.17.27>	     me truncus inlapsus cerebro
<hor. carm. 2.17.28>	     sustulerat, nisi Faunus ictum
<hor. carm. 2.17.29>	 dextra leuasset, Mercurialium
<hor. carm. 2.17.30>	custos uirorum. Reddere uictimas               
<hor. carm. 2.17.31>	     aedemque uotiuam memento;
<hor. carm. 2.17.32>	     non humilem feriemus agnam.

<hor. carm. 2.18.1>	     Non ebur neque aureum
<hor. carm. 2.18.2>	 mea renidet in domo lacunar;
<hor. carm. 2.18.3>	     non trabes Hymettiae
<hor. carm. 2.18.4>	 premunt columnas ultima recisas
<hor. carm. 2.18.5>	     Africa, neque Attali               
<hor. carm. 2.18.6>	 ignotus heres regiam occupaui,
<hor. carm. 2.18.7>	     nec Laconicas mihi
<hor. carm. 2.18.8>	 trahunt honestae purpuras clientae.
<hor. carm. 2.18.9>	     At fides et ingeni
<hor. carm. 2.18.10>	benigna uena est pauperemque diues               
<hor. carm. 2.18.11>	     me petit; nihil supra
<hor. carm. 2.18.12>	 deos lacesso nec potentem amicum
<hor. carm. 2.18.13>	     largiora flagito,
<hor. carm. 2.18.14>	 satis beatus unicis Sabinis.
<hor. carm. 2.18.15>	     Truditur dies die               
<hor. carm. 2.18.16>	 nouaeque pergunt interire lunae;
<hor. carm. 2.18.17>	     tu secanda marmora
<hor. carm. 2.18.18>	 locas sub ipsum funus et sepulcri
<hor. carm. 2.18.19>	     inmemor struis domos
<hor. carm. 2.18.20>	marisque Bais obstrepentis urges               
<hor. carm. 2.18.21>	     summouere litora,
<hor. carm. 2.18.22>	 parum locuples continente ripa.
<hor. carm. 2.18.23>	     Quid quod usque proximos
<hor. carm. 2.18.24>	 reuellis agri terminos et ultra
<hor. carm. 2.18.25>	     limites clientium               
<hor. carm. 2.18.26>	 salis auarus? Pellitur paternos
<hor. carm. 2.18.27>	     in sinu ferens deos
<hor. carm. 2.18.28>	 et uxor et uir sordidosque natos.
<hor. carm. 2.18.29>	     Nulla certior tamen
<hor. carm. 2.18.30>	rapacis Orci fine destinata               
<hor. carm. 2.18.31>	     aula diuitem manet
<hor. carm. 2.18.32>	 erum. Quid ultra tendis? Aequa tellus
<hor. carm. 2.18.33>	     pauperi recluditur
<hor. carm. 2.18.34>	 regumque pueris, nec satelles Orci
<hor. carm. 2.18.35>	     callidum Promethea               
<hor. carm. 2.18.36>	 reuexit auro captus. Hic superbum
<hor. carm. 2.18.37>	     Tantalum atque Tantali
<hor. carm. 2.18.38>	 genus coercet, hic leuare functum
<hor. carm. 2.18.39>	     pauperem laboribus
<hor. carm. 2.18.40>	uocatus atque non uocatus audit.               

<hor. carm. 2.19.1>	 Bacchum in remotis carmina rupibus
<hor. carm. 2.19.2>	 uidi docentem, credite posteri,
<hor. carm. 2.19.3>	     Nymphasque discentis et auris
<hor. carm. 2.19.4>	     capripedum Satyrorum acutas.
<hor. carm. 2.19.5>	 Euhoe, recenti mens trepidat metu               
<hor. carm. 2.19.6>	 plenoque Bacchi pectore turbidum
<hor. carm. 2.19.7>	     laetatur. Euhoe, parce Liber,
<hor. carm. 2.19.8>	     parce, graui metuende thyrso.
<hor. carm. 2.19.9>	 Fas peruicacis est mihi Thyiadas
<hor. carm. 2.19.10>	uinique fontem lactis et uberes               
<hor. carm. 2.19.11>	     cantare riuos atque truncis
<hor. carm. 2.19.12>	     lapsa cauis iterare mella;
<hor. carm. 2.19.13>	 fas et beatae coniugis additum
<hor. carm. 2.19.14>	 stellis honorem tectaque Penthei
<hor. carm. 2.19.15>	     disiecta non leni ruina,               
<hor. carm. 2.19.16>	     Thracis et exitium Lycurgi.
<hor. carm. 2.19.17>	 Tu flectis amnes, tu mare barbarum,
<hor. carm. 2.19.18>	 tu separatis uuidus in iugis
<hor. carm. 2.19.19>	     nodo coerces uiperino
<hor. carm. 2.19.20>	     Bistonidum sine fraude crinis.               
<hor. carm. 2.19.21>	 Tu, cum parentis regna per arduum
<hor. carm. 2.19.22>	 cohors Gigantum scanderet inpia,
<hor. carm. 2.19.23>	     Rhoetum retorsisti leonis
<hor. carm. 2.19.24>	     unguibus horribilique mala;
<hor. carm. 2.19.25>	 quamquam, choreis aptior et iocis               
<hor. carm. 2.19.26>	 ludoque dictus, non sat idoneus
<hor. carm. 2.19.27>	     pugnae ferebaris; sed idem
<hor. carm. 2.19.28>	     pacis eras mediusque belli.
<hor. carm. 2.19.29>	 Te uidit insons Cerberus aureo
<hor. carm. 2.19.30>	cornu decorum leniter atterens               
<hor. carm. 2.19.31>	     caudam et recedentis trilingui
<hor. carm. 2.19.32>	     ore pedes tetigitque crura.

<hor. carm. 2.20.1>	 Non usitata nec tenui ferar
<hor. carm. 2.20.2>	 penna biformis per liquidum aethera
<hor. carm. 2.20.3>	     uates neque in terris morabor
<hor. carm. 2.20.4>	     longius inuidiaque maior
<hor. carm. 2.20.5>	urbis relinquam. Non ego pauperum               
<hor. carm. 2.20.6>	 sanguis parentum, non ego quem uocas,
<hor. carm. 2.20.7>	     dilecte Maecenas, obibo
<hor. carm. 2.20.8>	     nec Stygia cohibebor unda.
<hor. carm. 2.20.9>	 Iam iam residunt cruribus asperae
<hor. carm. 2.20.10>	pelles et album mutor in alitem               
<hor. carm. 2.20.11>	     superne nascunturque leues
<hor. carm. 2.20.12>	     per digitos umerosque plumae.
<hor. carm. 2.20.13>	 Iam Daedaleo ocior Icaro
<hor. carm. 2.20.14>	 uisam gementis litora Bosphori
<hor. carm. 2.20.15>	     Syrtisque Gaetulas canorus               
<hor. carm. 2.20.16>	     ales Hyperboreosque campos.
<hor. carm. 2.20.17>	 Me Colchus et qui dissimulat metum
<hor. carm. 2.20.18>	 Marsae cohortis Dacus et ultimi
<hor. carm. 2.20.19>	     noscent Geloni, me peritus
<hor. carm. 2.20.20>	     discet Hiber Rhodanique potor.               
<hor. carm. 2.20.21>	 Absint inani funere neniae
<hor. carm. 2.20.22>	 luctusque turpes et querimoniae;
<hor. carm. 2.20.23>	     conpesce clamorem ac sepulcri
<hor. carm. 2.20.24>	     mitte superuacuos honores.

<hor. carm. 3.1.1>	Odi profanum uolgus et arceo.
<hor. carm. 3.1.2>	Fauete linguis: carmina non prius
<hor. carm. 3.1.3>	     audita Musarum sacerdos
<hor. carm. 3.1.4>	     uirginibus puerisque canto.
<hor. carm. 3.1.5>	Regum timendorum in proprios greges,               
<hor. carm. 3.1.6>	reges in ipsos imperium est Iouis,
<hor. carm. 3.1.7>	     clari Giganteo triumpho,
<hor. carm. 3.1.8>	     cuncta supercilio mouentis.
<hor. carm. 3.1.9>	Est ut uiro uir latius ordinet
<hor. carm. 3.1.10>	arbusta sulcis, hic generosior               
<hor. carm. 3.1.11>	     descendat in campum petitor,
<hor. carm. 3.1.12>	     moribus hic meliorque fama
<hor. carm. 3.1.13>	contendat, illi turba clientium
<hor. carm. 3.1.14>	sit maior: aequa lege Necessitas
<hor. carm. 3.1.15>	     sortitur insignis et imos,
<hor. carm. 3.1.15>	     omne capax mouet urna nomen.               
<hor. carm. 3.1.16>	Destrictus ensis cui super impia
<hor. carm. 3.1.17>	ceruice pendet, non Siculae dapes
<hor. carm. 3.1.18>	     dulcem elaboratum saporem,
<hor. carm. 3.1.20>	     non auium citharaequecantus               
<hor. carm. 3.1.21>	Somnum reducent: somnus agrestium
<hor. carm. 3.1.22>	lenis uirorum non humilis domos
<hor. carm. 3.1.23>	     fastidit umbrosamque ripam,
<hor. carm. 3.1.24>	     non Zephyris agitata tempe.
<hor. carm. 3.1.25>	Desiderantem quod satis est neque               
<hor. carm. 3.1.26>	tumultuosum sollicitat mare,
<hor. carm. 3.1.27>	     nec saeuus Arcturi cadentis
<hor. carm. 3.1.28>	     impetus aut orientis Haedi,
<hor. carm. 3.1.29>	non uerberatae grandine uineae
<hor. carm. 3.1.30>	fundusque mendax, arbore nunc aquas               
<hor. carm. 3.1.31>	     culpante, nunc torrentia agros
<hor. carm. 3.1.32>	     sidera, nunc hiemes iniquas.
<hor. carm. 3.1.33>	Contracta pisces aequora sentiunt
<hor. carm. 3.1.34>	iactis in altum molibus: huc frequens
<hor. carm. 3.1.35>	     caementa demittit redemptor
<hor. carm. 3.1.35>	     cum famulis dominusque terrae               
<hor. carm. 3.1.36>	fastidiosus: sed Timor et Minae
<hor. carm. 3.1.37>	scandunt eodem quo dominus, neque
<hor. carm. 3.1.38>	     decedit aerata triremi et
<hor. carm. 3.1.40>	     post equitem sedet atra Cura.               
<hor. carm. 3.1.41>	Quod si dolentem nec Phrygius lapis
<hor. carm. 3.1.42>	nec purpurarum sidere clarior
<hor. carm. 3.1.43>	     delenit usus nec Falerna
<hor. carm. 3.1.44>	     uitis Achaemeniumque costum,
<hor. carm. 3.1.45>	 cur inuidendis postibus et nouo               
<hor. carm. 3.1.46>	sublime ritu moliar atrium?
<hor. carm. 3.1.47>	     Cur ualle permutem Sabina
<hor. carm. 3.1.48>	     diuitias operosiores?

<hor. carm. 3.2.1>	Angustam amice pauperiem pati
<hor. carm. 3.2.2>	robustus acri militia puer
<hor. carm. 3.2.3>	     condiscat et Parthos ferocis
<hor. carm. 3.2.4>	     uexet eques metuendus hasta
<hor. carm. 3.2.5>	uitamque sub diuo et trepidis agat               
<hor. carm. 3.2.6>	in rebus. Illum ex moenibus hosticis
<hor. carm. 3.2.7>	     matrona bellantis tyranni
<hor. carm. 3.2.8>	     prospiciens et adulta uirgo
<hor. carm. 3.2.9>	suspiret, eheu, ne rudis agminum
<hor. carm. 3.2.10>	sponsus lacessat regius asperum               
<hor. carm. 3.2.11>	     tactu leonem, quem cruenta
<hor. carm. 3.2.12>	     per medias rapit ira caedes.
<hor. carm. 3.2.13>	Dulce et decorum est pro patria mori:
<hor. carm. 3.2.14>	mors et fugacem persequitur uirum
<hor. carm. 3.2.15>	     nec parcit inbellis iuuentae
<hor. carm. 3.2.15>	     poplitibus timidoue tergo.               
<hor. carm. 3.2.16>	Virtus, repulsae nescia sordidae,
<hor. carm. 3.2.17>	intaminatis fulget honoribus
<hor. carm. 3.2.18>	     nec sumit aut ponit securis
<hor. carm. 3.2.20>	     arbitrio popularis aurae.               
<hor. carm. 3.2.21>	Virtus, recludens inmeritis mori
<hor. carm. 3.2.22>	caelum, negata temptat iter uia
<hor. carm. 3.2.23>	     coetusque uolgaris et udam
<hor. carm. 3.2.24>	     spernit humum fugiente pinna.
<hor. carm. 3.2.25>	Est et fideli tuta silentio               
<hor. carm. 3.2.26>	merces: uetabo, qui Cereris sacrum
<hor. carm. 3.2.27>	     uolgarit arcanae, sub isdem
<hor. carm. 3.2.28>	     sit trabibus fragilemque mecum
<hor. carm. 3.2.29>	soluat phaselon; saepe Diespiter
<hor. carm. 3.2.30>	neglectus incesto addidit integrum,               
<hor. carm. 3.2.31>	     raro antecedentem scelestum
<hor. carm. 3.2.32>	     deseruit pede Poena claudo.

<hor. carm. 3.3.1>	Iustum et tenacem propositi uirum
<hor. carm. 3.3.2>	non ciuium ardor praua iubentium,
<hor. carm. 3.3.3>	     non uoltus instantis tyranni
<hor. carm. 3.3.4>	     mente quatit solida neque Auster,
<hor. carm. 3.3.5>	dux inquieti turbidus Hadriae,               
<hor. carm. 3.3.6>	nec fulminantis magna manus Iouis:
<hor. carm. 3.3.7>	     si fractus inlabatur orbis,
<hor. carm. 3.3.8>	     inpauidum ferient ruinae.
<hor. carm. 3.3.9>	Hac arte Pollux et uagus Hercules
<hor. carm. 3.3.10>	ensius arces attigit igneas,               
<hor. carm. 3.3.11>	     quos inter Augustus recumbens
<hor. carm. 3.3.12>	     purpureo bibet ore nectar;
<hor. carm. 3.3.13>	hac te merentem, Bacche pater, tuae
<hor. carm. 3.3.14>	uexere tigres indocili iugum
<hor. carm. 3.3.15>	     collo trahentes; hac Quirinus
<hor. carm. 3.3.15>	     Martis equis Acheronta fugit,               
<hor. carm. 3.3.16>	gratum elocuta consiliantibus
<hor. carm. 3.3.17>	Ionone diuis: 'Ilion, Ilion
<hor. carm. 3.3.18>	     fatalis incestusque iudex
<hor. carm. 3.3.20>	     et mulier peregrina uertit               
<hor. carm. 3.3.21>	in puluerem, ex quo destituit deos
<hor. carm. 3.3.22>	mercede pacta Laomedon, mihi
<hor. carm. 3.3.23>	     castaeque damnatum Mineruae
<hor. carm. 3.3.24>	     cum populo et duce fraudulento.
<hor. carm. 3.3.25>	Iam nec Lacaenae splendet adulterae               
<hor. carm. 3.3.26>	famosus hospes nec Priami domus
<hor. carm. 3.3.27>	     periura pugnaces Achiuos
<hor. carm. 3.3.28>	     Hectoreis opibus refringit
<hor. carm. 3.3.29>	nostrisque ductum seditionibus
<hor. carm. 3.3.30>	bellum resedit. Protinus et grauis               
<hor. carm. 3.3.31>	     irae et inuisum nepotem,
<hor. carm. 3.3.32>	     Troica quem peperit sacerdos,
<hor. carm. 3.3.33>	Marti redonabo; illum ego lucidas
<hor. carm. 3.3.34>	inire sedes, discere nectaris
<hor. carm. 3.3.35>	     sucos et adscribi quietis
<hor. carm. 3.3.35>	     ordinibus patiar deorum.               
<hor. carm. 3.3.36>	Dum longus inter saeuiat Ilion
<hor. carm. 3.3.37>	Romamque pontus, qualibet exules
<hor. carm. 3.3.38>	     in parte regnato beati;
<hor. carm. 3.3.40>	     dum Priami Paridisque busto               
<hor. carm. 3.3.41>	insultet armentum et catulos ferae
<hor. carm. 3.3.42>	celae inultae, stet Capitolium
<hor. carm. 3.3.43>	     fulgens triumphatisque possit
<hor. carm. 3.3.44>	     Roma ferox dare iura Medis.
<hor. carm. 3.3.45>	Horrenda late nomen in ultimas               
<hor. carm. 3.3.46>	extendat oras, qua medius liquor
<hor. carm. 3.3.47>	     secernit Europen ab Afro,
<hor. carm. 3.3.48>	     qua tumidus rigat arua Nilus;
<hor. carm. 3.3.49>	aurum inrepertum et sic melius situm,
<hor. carm. 3.3.50>	cum terra celat, spernere fortior               
<hor. carm. 3.3.51>	     quam cogere humanos in usus
<hor. carm. 3.3.52>	     omne sacrum rapiente dextra,
<hor. carm. 3.3.53>	quicumque mundo terminus obstitit,
<hor. carm. 3.3.54>	hunc tanget armis, uisere gestiens,
<hor. carm. 3.3.55>	     qua parte debacchentur ignes,
<hor. carm. 3.3.55>	     qua nebulae pluuiique rores.               
<hor. carm. 3.3.56>	Sed bellicosis fata Quiritibus
<hor. carm. 3.3.57>	hac lege dico, ne nimium pii
<hor. carm. 3.3.58>	     rebusque fidentes auitae
<hor. carm. 3.3.60>	     tecta uelint reparare Troiae.               
<hor. carm. 3.3.61>	Troiae renascens alite lugubri
<hor. carm. 3.3.62>	fortuna tristi clade iterabitur,
<hor. carm. 3.3.63>	     ducente uictrices cateruas
<hor. carm. 3.3.64>	     coniuge me Iouis et sorore.
<hor. carm. 3.3.65>	Ter si resurgat murus aeneus               
<hor. carm. 3.3.66>	auctore Phoebo, ter pereat meis
<hor. carm. 3.3.67>	     excisus Argiuis, ter uxor
<hor. carm. 3.3.68>	     capta uirum puerosque ploret.'
<hor. carm. 3.3.69>	Non hoc iocosae conueniet lyrae;
<hor. carm. 3.3.70>	quo, Musa, tendis? Desine peruicax               
<hor. carm. 3.3.71>	     referre sermones deorum et
<hor. carm. 3.3.72>	     magna modis tenuare paruis.

<hor. carm. 3.4.1>	Descende caelo et dic age tibia
<hor. carm. 3.4.2>	regina longum Calliope melos,
<hor. carm. 3.4.3>	     seu uoce nunc mauis acuta
<hor. carm. 3.4.4>	     seu fidibus citharaue Phoebi.
<hor. carm. 3.4.5>	Auditis? An me ludit amabilis               
<hor. carm. 3.4.6>	insania? Audire et uideor pios
<hor. carm. 3.4.7>	     errare per lucos, amoenae
<hor. carm. 3.4.8>	     quos et aquae subeunt et aurae.
<hor. carm. 3.4.9>	Me fabulosae Volture in Apulo
<hor. carm. 3.4.10>	nutricis extra limina Pulliae               
<hor. carm. 3.4.11>	     ludo fatigatumque somno
<hor. carm. 3.4.12>	     fronde noua puerum palumbes
<hor. carm. 3.4.13>	texere, mirum quod foret omnibus
<hor. carm. 3.4.14>	quicumque celsae nidum Aceruntiae
<hor. carm. 3.4.15>	     saltusque Bantinos et aruum
<hor. carm. 3.4.15>	     pingue tenent humilis Forenti,               
<hor. carm. 3.4.16>	ut tuto ab atris corpore uiperis
<hor. carm. 3.4.17>	dormirem et ursis, ut premerer sacra
<hor. carm. 3.4.18>	     lauroque conlataque myrto,
<hor. carm. 3.4.20>	     non sine dis animosus infans.               
<hor. carm. 3.4.21>	Vester, Camenae, uester in arduos
<hor. carm. 3.4.22>	tollor Sabinos, seu mihi frigidum
<hor. carm. 3.4.23>	     Praeneste seu Tibur supinum
<hor. carm. 3.4.24>	     seu liquidae placuere Baiae;
<hor. carm. 3.4.25>	uestris amicum fontibus et choris               
<hor. carm. 3.4.26>	non me Philippis uersa acies retro,
<hor. carm. 3.4.27>	     deuota non extinxit arbor
<hor. carm. 3.4.28>	     nec Sicula Palinurus unda.
<hor. carm. 3.4.29>	Vtcumque mecum uos eritis, libens
<hor. carm. 3.4.30>	insanientem nauita Bosphorum
<hor. carm. 3.4.30>	     temptabo et urentis harenas               
<hor. carm. 3.4.31>	     litoris Assyrii uiator,
<hor. carm. 3.4.32>	uisam Britannos hospitibus feros
<hor. carm. 3.4.33>	et laetum equino sanguine Concanum,
<hor. carm. 3.4.35>	     uisam pharetratos Gelonos               
<hor. carm. 3.4.36>	     et Scythicum inuiolatus amnem.
<hor. carm. 3.4.37>	Vos Caesarem altum, militia simul
<hor. carm. 3.4.38>	fessas cohortes abdidit oppidis,
<hor. carm. 3.4.39>	     finire quaerentem labores
<hor. carm. 3.4.40>	     Pierio recreatis antro;               
<hor. carm. 3.4.41>	uos lene consilium et datis et dato
<hor. carm. 3.4.42>	gaudetis, almae. Scimus ut impios
<hor. carm. 3.4.43>	     Titanas imnanemque turbam
<hor. carm. 3.4.44>	     fulmine sustulerit caduco,
<hor. carm. 3.4.45>	qui terram inertem, qui mare temperat               
<hor. carm. 3.4.46>	uentosum et urbes regnaque tristia
<hor. carm. 3.4.47>	     diuosque mortalisque turmas
<hor. carm. 3.4.48>	     imperio regit unus aequo.
<hor. carm. 3.4.49>	Magnum illa terrorem intulerat Ioui
<hor. carm. 3.4.50>	fidens iuuentus horrida bracchiis               
<hor. carm. 3.4.51>	     fratresque tendentes opaco
<hor. carm. 3.4.52>	     Pelion imposuisse Olympo.
<hor. carm. 3.4.53>	Sed quid Typhoeus et ualidus Mimas
<hor. carm. 3.4.54>	aut quid minaci Porphyrion statu,
<hor. carm. 3.4.55>	     quid Rhoetus euolsisque truncis               
<hor. carm. 3.4.56>	     Enceladus iaculator audax
<hor. carm. 3.4.57>	contra sonantem Palladis aegida
<hor. carm. 3.4.58>	possent ruentes? Hinc auidus stetit
<hor. carm. 3.4.59>	     Volcanus, hinc matrona Iuno et
<hor. carm. 3.4.60>	     nunquam umeris positurus arcum,               
<hor. carm. 3.4.61>	qui rore puro Castaliae lauit
<hor. carm. 3.4.62>	crinis solutos, qui Lyciae tenet
<hor. carm. 3.4.63>	     dumeta natalemque siluam,
<hor. carm. 3.4.64>	     Delius et Patareus Apollo.
<hor. carm. 3.4.65>	Vis consili expers mole ruit sua;               
<hor. carm. 3.4.66>	uim temperatam di quoque prouehunt
<hor. carm. 3.4.67>	     in maius; idem odere uires
<hor. carm. 3.4.68>	     omne nefas animo mouentis.
<hor. carm. 3.4.69>	Testis mearum centimanus gigas
<hor. carm. 3.4.70>	sententiarum, notus et integrae               
<hor. carm. 3.4.71>	     temptator Orion Dianae,
<hor. carm. 3.4.72>	     uirginea domitus sagitta.
<hor. carm. 3.4.73>	Iniecta monstris Terra dolet suis
<hor. carm. 3.4.74>	maeretque partus fulmine luridum
<hor. carm. 3.4.75>	     missos ad Orcum; nec peredit               
<hor. carm. 3.4.76>	     impositam celer ignis Aetnen,
<hor. carm. 3.4.77>	incontinentis nec Tityi iecur
<hor. carm. 3.4.78>	reliquit ales, nequitiae additus
<hor. carm. 3.4.79>	     custos; amatorem trecentae
<hor. carm. 3.4.80>	     Pirithoum cohibent catenae.               

<hor. carm. 3.5.1>	Caelo tonantem credidimus Iouem
<hor. carm. 3.5.2>	regnare: praesens diuus habebitur
<hor. carm. 3.5.3>	     Augustus adiectis Britannis
<hor. carm. 3.5.4>	     imperio grauibusque Persis.
<hor. carm. 3.5.5>	Milesne Crassi coniuge barbara               
<hor. carm. 3.5.6>	turpis maritus uixit et hostium,
<hor. carm. 3.5.7>	     pro curia inuersique mores!
<hor. carm. 3.5.8>	     consenuit socerorum in armis
<hor. carm. 3.5.9>	sub rege Medo Marsus et Apulus
<hor. carm. 3.5.10>	anciliorum et nominis et togae               
<hor. carm. 3.5.11>	     oblitus aeternaeque Vestae,
<hor. carm. 3.5.12>	     incolumi Ioue et urbe Roma?
<hor. carm. 3.5.13>	Hoc cauerat mens prouida Reguli
<hor. carm. 3.5.14>	dissentientis condicionibus
<hor. carm. 3.5.15>	     foedis et exemplo trahenti               
<hor. carm. 3.5.16>	     perniciem ueniens in aeuum,
<hor. carm. 3.5.17>	si non periret inmiserabilis
<hor. carm. 3.5.18>	captius pubes: 'Signa ego Punicis
<hor. carm. 3.5.19>	     adfixa delubris et arma
<hor. carm. 3.5.20>	     militibus sine caede' dixit               
<hor. carm. 3.5.21>	'derepta uidi; uidi ego ciuium
<hor. carm. 3.5.22>	retorta tergo bracchia libero
<hor. carm. 3.5.23>	     portasque non clausas et arua
<hor. carm. 3.5.24>	     Marte coli populata nostro.
<hor. carm. 3.5.25>	Auro repensus scilicet acrior               
<hor. carm. 3.5.26>	miles redibit. Flagitio additis
<hor. carm. 3.5.27>	     damnum. Neque amissos colores
<hor. carm. 3.5.28>	     lana refert medicata fuco,
<hor. carm. 3.5.29>	nec uera uirtus, cum semel excidit,
<hor. carm. 3.5.30>	curat reponi deterioribus.               
<hor. carm. 3.5.31>	     Si pugnat extricata densis
<hor. carm. 3.5.32>	     cerua plagis, erit ille fortis,
<hor. carm. 3.5.33>	qui perfidis se credidit hostibus,
<hor. carm. 3.5.34>	et Marte Poenos proteret altero,
<hor. carm. 3.5.35>	     qui lora restrictis lacertis               
<hor. carm. 3.5.36>	     sensit iners timuitque mortem.
<hor. carm. 3.5.37>	Hic, unde uitam sumeret inscius,
<hor. carm. 3.5.38>	pacem duello miscuit. O pudor!
<hor. carm. 3.5.39>	     o magna Carthago, probrosis
<hor. carm. 3.5.40>	     altior Italiae ruinis!'               
<hor. carm. 3.5.41>	Fertur pudicae coniugis osculum
<hor. carm. 3.5.42>	paruosque natos ut capitis minor
<hor. carm. 3.5.43>	     ab se remouisse et uirilem
<hor. carm. 3.5.44>	     toruus humi posuisse uoltum,
<hor. carm. 3.5.45>	donec labantis consilio patres               
<hor. carm. 3.5.46>	firmaret auctor nunquam alias dato
<hor. carm. 3.5.47>	     interque maerentis amicos
<hor. carm. 3.5.48>	     egregius properaret exul.
<hor. carm. 3.5.49>	Atqui sciebat quae sibi barbarus
<hor. carm. 3.5.50>	tortor pararet; non aliter tamen               
<hor. carm. 3.5.51>	     dimouit obstantis propinquos
<hor. carm. 3.5.52>	     et populum reditus morantem
<hor. carm. 3.5.53>	quam si clientum longa negotia
<hor. carm. 3.5.54>	diiudicata lite relinqueret,
<hor. carm. 3.5.55>	     tendens Venafranos in agros               
<hor. carm. 3.5.56>	     aut Lacedaemonium Tarentum.

<hor. carm. 3.6.1>	Delicta maiorum inmeritus lues,
<hor. carm. 3.6.2>	Romane, donec templa refeceris
<hor. carm. 3.6.3>	     aedisque labentis deorum et
<hor. carm. 3.6.4>	     foeda nigro simulacra fumo.
<hor. carm. 3.6.5>	Dis te minorem quod geris, imperas:               
<hor. carm. 3.6.6>	hinc omne principium, huc refer exitum.
<hor. carm. 3.6.7>	     Di multa neglecti dederunt
<hor. carm. 3.6.8>	     Hesperiae mala luctuosae.
<hor. carm. 3.6.9>	Iam bis Monaeses et Pacori manus
<hor. carm. 3.6.10>	non auspicatos contudit impetus               
<hor. carm. 3.6.11>	     nostros et adiecisse praedam
<hor. carm. 3.6.12>	     torquibus exiguis renidet.
<hor. carm. 3.6.13>	Paene occupatam seditionibus
<hor. carm. 3.6.14>	deleuit urbem Dacus et Aethiops,
<hor. carm. 3.6.15>	     hic classe formidatus, ille               
<hor. carm. 3.6.16>	     missilibus melior sagittis.
<hor. carm. 3.6.17>	Fecunda culpae saecula nuptias
<hor. carm. 3.6.18>	primum inquinauere et genus et domos:
<hor. carm. 3.6.19>	     hoc fonte deriuata clades
<hor. carm. 3.6.20>	     in patriam populumque fluxit.               
<hor. carm. 3.6.21>	Motus doceri gaudet Ionicos
<hor. carm. 3.6.22>	matura uirgo et fingitur artibus,
<hor. carm. 3.6.23>	     iam nunc et incestos amores
<hor. carm. 3.6.24>	     de tenero meditatur ungui.
<hor. carm. 3.6.25>	Mox iuniores quaerit adulteros               
<hor. carm. 3.6.26>	inter mariti uina, neque eligit
<hor. carm. 3.6.27>	     cui donet inpermissa raptim
<hor. carm. 3.6.28>	     gaudia luminibus remotis,
<hor. carm. 3.6.29>	sed iussa coram non sine conscio
<hor. carm. 3.6.30>	surgit marito, seu uocat institor               
<hor. carm. 3.6.31>	     seu nauis Hispanae magister,
<hor. carm. 3.6.32>	     dedecorum pretiosus emptor.
<hor. carm. 3.6.33>	Non his iuuentus orta parentibus
<hor. carm. 3.6.34>	infecit aequor sanguine Punico
<hor. carm. 3.6.35>	     Pyrrhumque et ingentem cecidit               
<hor. carm. 3.6.36>	     Antiochum Hannibalemque dirum;
<hor. carm. 3.6.37>	sed rusticorum mascula militum
<hor. carm. 3.6.38>	proles, Sabellis docta ligonibus
<hor. carm. 3.6.39>	     uersare glaebas et seuerae
<hor. carm. 3.6.40>	     matris ad arbitrium recisos               
<hor. carm. 3.6.41>	portare fustis, sol ubi montium
<hor. carm. 3.6.42>	mutaret umbras et iuga demeret
<hor. carm. 3.6.43>	     bobus fatigatis, amicum
<hor. carm. 3.6.44>	     tempus agens abeunte curru.
<hor. carm. 3.6.45>	Damnosa quid non inminuit dies?               
<hor. carm. 3.6.46>	aetas parentum, peior auis, tulit
<hor. carm. 3.6.47>	     nos nequiores, mox daturos
<hor. carm. 3.6.48>	     progeniem uitiosiorem.

<hor. carm. 3.7.1>	Quid fles, Asterie, quem tibi candidi
<hor. carm. 3.7.2>	primo restituent uere Fauonii
<hor. carm. 3.7.3>	     Thyna merce beatum,
<hor. carm. 3.7.4>	     constantis iuuenem fide
<hor. carm. 3.7.5>	Gygen? Ille Notis actus ad Oricum               
<hor. carm. 3.7.6>	post insana Caprae sidera frigidas
<hor. carm. 3.7.7>	     noctes non sine multis
<hor. carm. 3.7.8>	     insomnis lacrimis agit.
<hor. carm. 3.7.9>	Atqui sollicitae nuntius hospitae,
<hor. carm. 3.7.10>	suspirare Chloen et miseram tuis               
<hor. carm. 3.7.11>	     dicens ignibus uri,
<hor. carm. 3.7.12>	     temptat mille uafer modis.
<hor. carm. 3.7.13>	Vt Proetum mulier perfida credulum
<hor. carm. 3.7.14>	falsis inpulerit criminibus nimis
<hor. carm. 3.7.15>	     casto Bellerophontae               
<hor. carm. 3.7.16>	     maturare necem, refert;
<hor. carm. 3.7.17>	narrat paene datum Pelea Tartaro,
<hor. carm. 3.7.18>	Magnessam Hippolyten dum fugit abstinens,
<hor. carm. 3.7.19>	     et peccare docentis
<hor. carm. 3.7.20>	     fallax historias monet.               
<hor. carm. 3.7.21>	Frustra: nam scopulis surdior Icari
<hor. carm. 3.7.22>	uocis audit adhuc integer. At tibi
<hor. carm. 3.7.23>	     ne uicinus Enipeus
<hor. carm. 3.7.24>	     plus iusto placeat caue;
<hor. carm. 3.7.25>	quamuis non alius flectere equum sciens               
<hor. carm. 3.7.26>	aeque conspicitur gramine Martio,
<hor. carm. 3.7.27>	     nec quisquam citus aeque
<hor. carm. 3.7.28>	     Tusco denatat alueo,
<hor. carm. 3.7.29>	prima nocte domum claude neque in uias
<hor. carm. 3.7.30>	sub cantu querulae despice tibiae               
<hor. carm. 3.7.31>	     et te saepe uocanti
<hor. carm. 3.7.32>	     duram difficilis mane.

<hor. carm. 3.8.1>	Martis caelebs quid agam Kalendis,
<hor. carm. 3.8.2>	quid uelint flores et acerra turis
<hor. carm. 3.8.3>	plena miratis positusque carbo in
<hor. carm. 3.8.4>	     caepite uiuo,
<hor. carm. 3.8.5>	docte sermones utriusque linguae.               
<hor. carm. 3.8.6>	Voueram dulcis epulas et album
<hor. carm. 3.8.7>	Libero caprum prope funeratus
<hor. carm. 3.8.8>	     arboris ictu.
<hor. carm. 3.8.9>	Hic dies anno redeunte festus
<hor. carm. 3.8.10>	corticem adstrictum pice dimouebit               
<hor. carm. 3.8.11>	amphorae fumum bibere institutae
<hor. carm. 3.8.12>	     consule Tullo.
<hor. carm. 3.8.13>	Sume, Maecenas, cyathos amici
<hor. carm. 3.8.14>	sospitis centum et uigilis lucernas
<hor. carm. 3.8.15>	perfer in lucem; procul omnis esto               
<hor. carm. 3.8.16>	     clamor et ira.
<hor. carm. 3.8.17>	Mitte ciuilis super urbe curas.
<hor. carm. 3.8.18>	Occidit Daci Cotisonis agmen,
<hor. carm. 3.8.19>	Medus infestus sibi luctuosis
<hor. carm. 3.8.20>	     dissidet armis,               
<hor. carm. 3.8.21>	seruit Hispanae uetus hostis orae
<hor. carm. 3.8.22>	Cantaber sera domitus catena,
<hor. carm. 3.8.23>	iam Scythae laxo meditantur arcu
<hor. carm. 3.8.24>	     cedere campis.
<hor. carm. 3.8.25>	Neglegens ne qua populus laboret,               
<hor. carm. 3.8.26>	parce priuatus nimium cauere et
<hor. carm. 3.8.27>	dona praesentis cape laetus horae,
<hor. carm. 3.8.28>	     linque serera.

<hor. carm. 3.9.1>	     'Donec gratus eram tibi
<hor. carm. 3.9.2>	nec quisquam potior bracchia candidae
<hor. carm. 3.9.3>	     ceruici iuuenis dabat,
<hor. carm. 3.9.4>	Persarum uigui rege beatior.'
<hor. carm. 3.9.5>	     'Donec non alia magis               
<hor. carm. 3.9.6>	arsisti neque erat Lydia post Chloen,
<hor. carm. 3.9.7>	     multi Lydia nominis,
<hor. carm. 3.9.8>	Romana uigui clarior Ilia.'
<hor. carm. 3.9.9>	     'Me nunc Thressa Chloe regit,
<hor. carm. 3.9.10>	dulcis docta modos et citharae sciens,               
<hor. carm. 3.9.11>	     pro qua non metuam mori,
<hor. carm. 3.9.12>	si parcent animae fata superstiti.'
<hor. carm. 3.9.13>	     'Me torret face mutua
<hor. carm. 3.9.14>	Thurini Calais filius Ornyti,
<hor. carm. 3.9.15>	     pro quo bis patiar mori,               
<hor. carm. 3.9.16>	si parcent puero fata superstiti.'
<hor. carm. 3.9.17>	     'Quid si prisca redit Venus
<hor. carm. 3.9.18>	diductosque iugo cogit aeneo,
<hor. carm. 3.9.19>	     si flaua excutitur Chloe
<hor. carm. 3.9.20>	reiectaeque patet ianua Lydiae?'               
<hor. carm. 3.9.21>	     'Quamquam sidere pulchrior
<hor. carm. 3.9.22>	ille est, tu leuior cortice et inprobo
<hor. carm. 3.9.23>	     iracundior Hadria,
<hor. carm. 3.9.24>	tecum uiuere amem, tecum obeam lubens.'

<hor. carm. 3.10.1>	Extremum Tanain si biberes, Lyce,
<hor. carm. 3.10.2>	saeuo nupta uiro, me tamen asperas
<hor. carm. 3.10.3>	porrectum ante foris obicere incolis
<hor. carm. 3.10.4>	     plorares Aquilonibus.
<hor. carm. 3.10.5>	Audis quo strepitu ianua, quo nemus               
<hor. carm. 3.10.6>	inter pulchra satum tecta remugiat
<hor. carm. 3.10.7>	uentis, et positas ut glaciet niues
<hor. carm. 3.10.8>	     puro numine Iuppiter?
<hor. carm. 3.10.9>	Ingratam Veneri pone superbiam,
<hor. carm. 3.10.10>	ne currente retro funis eat rota:               
<hor. carm. 3.10.11>	non te Penelopen difficilem procis
<hor. carm. 3.10.12>	     Tyrrhenus genuit parens.
<hor. carm. 3.10.13>	O quamuis neque te munera nec preces
<hor. carm. 3.10.14>	nec tinctus uiola pallor amantium
<hor. carm. 3.10.15>	nec uir Pieria paelice saucius               
<hor. carm. 3.10.16>	     curuat, supplicibus tuis
<hor. carm. 3.10.17>	parcas, nec rigida mollior aesculo
<hor. carm. 3.10.18>	nec Mauris animum mitior anguibus:
<hor. carm. 3.10.19>	non hoc semper erit liminis aut aquae
<hor. carm. 3.10.20>	     caelestis patiens latus.               

<hor. carm. 3.11.1>	Mercuri, -- nam te docilis magistro
<hor. carm. 3.11.2>	mouit Amphion lapides canendo, --
<hor. carm. 3.11.3>	tuque testudo resonare septem
<hor. carm. 3.11.4>	     callida neruis,
<hor. carm. 3.11.5>	nec loquax olim neque grata, nunc et               
<hor. carm. 3.11.6>	diuitum mensis et amica templis,
<hor. carm. 3.11.7>	dic modos, Lyde quibus obstinatas
<hor. carm. 3.11.8>	     applicet auris,
<hor. carm. 3.11.9>	quae uelut latis equa trima campis
<hor. carm. 3.11.10>	ludit exultim metuitque tangi,               
<hor. carm. 3.11.11>	nuptiarum expers et adhuc proteruo
<hor. carm. 3.11.12>	     cruda marito.
<hor. carm. 3.11.13>	Tu potes tigris comitesque siluas
<hor. carm. 3.11.14>	ducere et riuos celeres morari;
<hor. carm. 3.11.15>	cessit inmanis tibi blandienti               
<hor. carm. 3.11.16>	     ianitor aulae
<hor. carm. 3.11.17>	Cerberus, quamuis furiale centum
<hor. carm. 3.11.18>	muniant angues caput eius atque
<hor. carm. 3.11.19>	spiritus taeter saniesque manet
<hor. carm. 3.11.20>	     ore trilingui.               
<hor. carm. 3.11.21>	Quin et Ixion Tityosque uoltu
<hor. carm. 3.11.22>	risit inuito, stetit urna paulum
<hor. carm. 3.11.23>	sicca, dum grato Danai puellas
<hor. carm. 3.11.24>	     carmine mulces.
<hor. carm. 3.11.25>	Audiat Lyde scelus atque notas               
<hor. carm. 3.11.26>	uirginum poenas et inane lymphae
<hor. carm. 3.11.27>	dolium fundo pereuntis imo
<hor. carm. 3.11.28>	     seraque fata,
<hor. carm. 3.11.29>	quae manent culpas etiam sub Orco.
<hor. carm. 3.11.30>	Impiae (nam quid potuere maius?)               
<hor. carm. 3.11.31>	impiae sponsos potuere duro
<hor. carm. 3.11.32>	     perdere ferro.
<hor. carm. 3.11.33>	Vna de multis face nuptiali
<hor. carm. 3.11.34>	digna periurum fuit in parentem
<hor. carm. 3.11.35>	splendide mendax et in omne uirgo               
<hor. carm. 3.11.36>	     nobilis aeuom,
<hor. carm. 3.11.37>	'Surge', quae dixit iuueni marito,
<hor. carm. 3.11.38>	'surge, ne longus tibi somnus, unde
<hor. carm. 3.11.39>	non times, detur; socerum et scelestas
<hor. carm. 3.11.40>	     falle sorores,               
<hor. carm. 3.11.41>	quae uelut nactae uitulos leaenae
<hor. carm. 3.11.42>	singulos eheu lacerant. Ego illis
<hor. carm. 3.11.43>	mollior nec te feriam neque intra
<hor. carm. 3.11.44>	     claustra tenebo.
<hor. carm. 3.11.45>	Me pater saeuis oneret catenis,               
<hor. carm. 3.11.46>	quod uiro clemens misero peperci,
<hor. carm. 3.11.47>	me uel extremos Numidarum in agros
<hor. carm. 3.11.48>	     classe releget.
<hor. carm. 3.11.49>	I, pedes quo te rapiunt et aurae,
<hor. carm. 3.11.50>	dum fauet Nox et Venus, i secundo               
<hor. carm. 3.11.51>	omine et nostri memorem sepulcro
<hor. carm. 3.11.52>	     scalpe querellam.'

<hor. carm. 3.12.1>	Miserarum est neque amori dare ludum neque dulci
<hor. carm. 3.12.2>	     mala uino lauere aut exanimari
<hor. carm. 3.12.3>	     metuentis patruae uerbera linguae.
<hor. carm. 3.12.4>	Tibi qualum Cythereae puer ales, tibi telas
<hor. carm. 3.12.5>	     operosaeque Mineruae studium aufert,               
<hor. carm. 3.12.6>	     Neobule, Liparaei nitor Hebri,
<hor. carm. 3.12.7>	simul unctos Tiberinis umeros lauit in undis,
<hor. carm. 3.12.8>	     eques ipso melior Bellerophonte,
<hor. carm. 3.12.9>	     neque pugno neque segni pede uictus;
<hor. carm. 3.12.10>	catus idem per apertum fugientis agitato               
<hor. carm. 3.12.11>	     grege ceruos iaculari et celer arto
<hor. carm. 3.12.12>	     latitantem fruticeto excipere aprum.

<hor. carm. 3.13.1>	O fons Bandusiae splendidior uitro,
<hor. carm. 3.13.2>	dulci digne mero non sine floribus,
<hor. carm. 3.13.3>	     cras donaberis haedo,
<hor. carm. 3.13.4>	     cui frons turgida cornibus
<hor. carm. 3.13.5>	primis et uenerem et proelia destinat.               
<hor. carm. 3.13.6>	Frustra: nam gelidos inficiet tibi
<hor. carm. 3.13.7>	     rubro sanguine riuos
<hor. carm. 3.13.8>	     lasciui suboles gregis.
<hor. carm. 3.13.9>	Te flagrantis atrox hora Caniculae
<hor. carm. 3.13.10>	nescit tangere, tu frigus amabile               
<hor. carm. 3.13.11>	     fessis uomere tauris
<hor. carm. 3.13.12>	     praebes et pecori uago.
<hor. carm. 3.13.13>	Fies nobilium tu quoque fontium
<hor. carm. 3.13.14>	me dicente cauis impositam ilicem
<hor. carm. 3.13.15>	     saxis, unde loquaces               
<hor. carm. 3.13.16>	     lymphae desiliunt tuae.

<hor. carm. 3.14.1>	Herculis ritu modo dictus, o plebs,
<hor. carm. 3.14.2>	morte uenalem petiisse laurum,
<hor. carm. 3.14.3>	Caesar Hispana repetit penatis
<hor. carm. 3.14.4>	     victor ab ora.
<hor. carm. 3.14.5>	Vnico gaudens mulier marito               
<hor. carm. 3.14.6>	prodeat iustis operata sacris
<hor. carm. 3.14.7>	et soror clari ducis et decorae
<hor. carm. 3.14.8>	     supplice uitta
<hor. carm. 3.14.9>	uirginum matres iuuenumque nuper
<hor. carm. 3.14.10>	sospitum. Vos, o pueri et puellae ac               
<hor. carm. 3.14.11>	iam uirum expertae, male nominatis
<hor. carm. 3.14.12>	     parcite uerbis.
<hor. carm. 3.14.13>	Hic dies uere mihi festus atras
<hor. carm. 3.14.14>	eximet curas; ego nec tumultum
<hor. carm. 3.14.15>	nec mori per uim metuam tenente               
<hor. carm. 3.14.16>	     Caesare terras.
<hor. carm. 3.14.17>	I, pete unguentum, puer, et coronas
<hor. carm. 3.14.18>	et cadum Marsi memorem duelli,
<hor. carm. 3.14.19>	Spartacum si qua potuit uagantem
<hor. carm. 3.14.20>	     fallere testa.               
<hor. carm. 3.14.21>	Dic et argutae properet Neaerae
<hor. carm. 3.14.22>	murreum nodo cohibere crinem;
<hor. carm. 3.14.23>	si per inuisum mora ianitorem
<hor. carm. 3.14.24>	     fiet, abito.
<hor. carm. 3.14.25>	Lenit albescens animos capillus               
<hor. carm. 3.14.26>	litium et rixae cupidos proteruae;
<hor. carm. 3.14.27>	non ego hoc ferrem calidus iuuenta
<hor. carm. 3.14.28>	     consule Planco.

<hor. carm. 3.15.1>	     Vxor pauperis Ibyci,
<hor. carm. 3.15.2>	tandem nequitiae fige modum tuae
<hor. carm. 3.15.3>	     famosisque laboribus;
<hor. carm. 3.15.4>	maturo propior desine funeri
<hor. carm. 3.15.5>	     inter ludere uirgines               
<hor. carm. 3.15.6>	et stellis nebulam spargere candidis.
<hor. carm. 3.15.7>	     Non, si quid Pholoen satis,
<hor. carm. 3.15.8>	et te, Chlori, decet. Filia rectius
<hor. carm. 3.15.9>	     expugnat iuuenum domos,
<hor. carm. 3.15.10>	pulso Thyias uti concita tympano.               
<hor. carm. 3.15.11>	     Illam cogit amor Nothi
<hor. carm. 3.15.12>	lasciua similem ludere capreae:
<hor. carm. 3.15.13>	     te lanae prope nobilem
<hor. carm. 3.15.14>	tonsae Luceriam, non citharae decent
<hor. carm. 3.15.15>	     nec flos purpureus rosae               
<hor. carm. 3.15.16>	nec poti uetulam faece tenus cadi.

<hor. carm. 3.16.1>	Inclusam Danaen turris aenea
<hor. carm. 3.16.2>	robustaeque fores et uigilum canum
<hor. carm. 3.16.3>	tristes excubiae munierant satis
<hor. carm. 3.16.4>	     nocturnis ab adulteris,
<hor. carm. 3.16.5>	si non Acrisium, uirginis abditae               
<hor. carm. 3.16.6>	custodem pauidum, Iuppiter et Venus
<hor. carm. 3.16.7>	risissent: fore enim tutum iter et patens
<hor. carm. 3.16.8>	     conuerso in pretium deo.
<hor. carm. 3.16.9>	Aurum per medios ire satellites
<hor. carm. 3.16.10>	et perrumpere amat saxa potentius               
<hor. carm. 3.16.11>	ictu fulmineo; concidit auguris
<hor. carm. 3.16.12>	     Argiui domus ob lucrum
<hor. carm. 3.16.13>	demersa exitio; diffidit urbium
<hor. carm. 3.16.14>	portas uir Macedo et subruit aemulos
<hor. carm. 3.16.15r>	eges muneribus; munera nauium               
<hor. carm. 3.16.16>	     saeuos inlaqueant duces.
<hor. carm. 3.16.17>	Crescentem sequitur cura pecuniam
<hor. carm. 3.16.18>	maiorumque fames. Iure perhorrui
<hor. carm. 3.16.19>	late conspicuum tollere uerticem,
<hor. carm. 3.16.20>	     Maecenas, equitum decus.               
<hor. carm. 3.16.21>	Quanto quisque sibi plura negauerit,
<hor. carm. 3.16.22>	ab dis plura feret; nil cupientium
<hor. carm. 3.16.23>	nudus castra peto et transfuga diuitum
<hor. carm. 3.16.24>	     partis linquere gestio,
<hor. carm. 3.16.25>	contemptae dominus splendidior rei,               
<hor. carm. 3.16.26>	quam si quicquid arat inpiger Apulus
<hor. carm. 3.16.27>	occultare meis dicerer horreis,
<hor. carm. 3.16.28>	     magnas inter opes inops.
<hor. carm. 3.16.29>	Purae riuus aquae siluaque iugerum
<hor. carm. 3.16.30>	paucorum et segetis certa fides meae               
<hor. carm. 3.16.31>	fulgentem imperio fertilis Africae
<hor. carm. 3.16.32>	     fallit sorte beatior.
<hor. carm. 3.16.33>	Quamquam nec Calabrae mella ferunt apes
<hor. carm. 3.16.34>	nec Laestrygonia Bacchus in amphora
<hor. carm. 3.16.35>	languescit mihi nec pinguia Gallicis               
<hor. carm. 3.16.36>	     crescunt uellera pascuis,
<hor. carm. 3.16.37>	inportuna tamen pauperies abest,
<hor. carm. 3.16.38>	nec, si plura uelim, tu dare deneges.
<hor. carm. 3.16.39>	Contracto melius parua cupidine
<hor. carm. 3.16.40>	     uectigalia porrigam               
<hor. carm. 3.16.41>	quam si Mygdoniis regnum Alyattei
<hor. carm. 3.16.42>	campis continuem. Multa petentibus
<hor. carm. 3.16.43>	desunt multa; bene est cui deus obtulit
<hor. carm. 3.16.44>	     parca quod satis est manu.

<hor. carm. 3.17.1>	Aeli uetusto nobilis ab Lamo --
<hor. carm. 3.17.2>	quando et priores hinc Lamias ferunt
<hor. carm. 3.17.3>	     denominatos et nepotum
<hor. carm. 3.17.4>	     per memores genus omne fastos,
<hor. carm. 3.17.5>	auctore ab illo ducis originem,               
<hor. carm. 3.17.6>	qui Formiarum moenia dicitur
<hor. carm. 3.17.7>	     princeps et innantem Maricae
<hor. carm. 3.17.8>	     litoribus tenuisse Lirim,
<hor. carm. 3.17.9>	late tyrannus, -- cras foliis nemus
<hor. carm. 3.17.10>	multis et alga litus inutili               
<hor. carm. 3.17.11>	     demissa tempestas ab Euro
<hor. carm. 3.17.12>	     sternet, aquae nisi fallit augur
<hor. carm. 3.17.13>	annosa cornix. Dum potes, aridum
<hor. carm. 3.17.14>	conpone lignum; cras Genium mero
<hor. carm. 3.17.15>	     curabis et porco bimenstri               
<hor. carm. 3.17.16>	     cum famulis operum solutis.

<hor. carm. 3.18.1>	Faune, Nympharum fugientum amator,
<hor. carm. 3.18.2>	per meos finis et aprica rura
<hor. carm. 3.18.3>	lenis incedas abeasque paruis
<hor. carm. 3.18.4>	     aequus alumnis,
<hor. carm. 3.18.5>	si tener pleno cadit haedus anno               
<hor. carm. 3.18.6>	larga nec desunt Veneris sodali
<hor. carm. 3.18.7>	uina craterae, uetus ara multo
<hor. carm. 3.18.8>	     fumat odore.
<hor. carm. 3.18.9>	Ludit herboso pecus omne campo,
<hor. carm. 3.18.10>	cum tibi Nonae redeunt Decembres,               
<hor. carm. 3.18.11>	festus in pratis uacat otioso
<hor. carm. 3.18.12>	     cum boue pagus;
<hor. carm. 3.18.13>	inter audacis lupus errat agnos,
<hor. carm. 3.18.14>	spargit agrestis tibi silua frondes,
<hor. carm. 3.18.15>	gaudet inuisam pepulisse fossor               
<hor. carm. 3.18.16>	     ter pede terram.

<hor. carm. 3.19.1>	     Quantum distet ab Inacho
<hor. carm. 3.19.2>	Codrus, pro patria non timidus mori,
<hor. carm. 3.19.3>	     narras, et genus Aeaci,
<hor. carm. 3.19.4>	et pugnata sacro bella sub Ilio.
<hor. carm. 3.19.5>	     Quo Chium pretio cadum               
<hor. carm. 3.19.6>	mercemur, quis aquam temperet ignibus,
<hor. carm. 3.19.7>	     quo praebente domum et quota
<hor. carm. 3.19.8>	Paelignis caream frigoribus, taces.
<hor. carm. 3.19.9>	     Da lunae propere nouae,
<hor. carm. 3.19.10>	da noctis mediae, da, puer, auguris               
<hor. carm. 3.19.11>	     Murenae. Tribus aut nouem
<hor. carm. 3.19.12>	miscentur cyathis pocula commodis?
<hor. carm. 3.19.13>	     Qui Musas amat imparis,
<hor. carm. 3.19.14>	ternos ter cyathos attonitus petet
<hor. carm. 3.19.15>	uates, tris prohibet supra               
<hor. carm. 3.19.16>	rixarum metuens tangere Gratia
<hor. carm. 3.19.17>	     nudis iuncat sororibus.
<hor. carm. 3.19.18>	Insanire iuuat... Cur Berecyntiae
<hor. carm. 3.19.19>	     cessant flamina tibiae?
<hor. carm. 3.19.20>	Cur pendet tacita fistula cum lyra?               
<hor. carm. 3.19.21>	     Parcentis ego dexteras
<hor. carm. 3.19.22>	odi: sparge rosas; audiat inuidus
<hor. carm. 3.19.23>	     dementem strepitum Lycus,
<hor. carm. 3.19.24>	et uicina seni non habilis Lyco.
<hor. carm. 3.19.25>	     Spissa te nitidum coma,               
<hor. carm. 3.19.26>	puro te similem, Telephe, Vespero
<hor. carm. 3.19.27>	     tempestiua petit Rhode:
<hor. carm. 3.19.28>	me lentus Glycerae torret amor meae.

<hor. carm. 3.20.1>	Non uides quanto moueas periclo,
<hor. carm. 3.20.2>	Pyrrhe, Gaetulae catulos leaenae?
<hor. carm. 3.20.3>	Dura post paulo fugies inaudax
<hor. carm. 3.20.4>	     proelia raptor,
<hor. carm. 3.20.5>	cum per obstantis iuuenum cateruas               
<hor. carm. 3.20.6>	ibit insignem repetens Nearchum:
<hor. carm. 3.20.7>	grande certamen tibi praeda cedat
<hor. carm. 3.20.8>	     maior, an illi.
<hor. carm. 3.20.9>	Interim, dum tu celeris sagittas
<hor. carm. 3.20.10>	promis, haec dentes acuit timendos,               
<hor. carm. 3.20.11>	arbiter pugnae prosuisse nudo
<hor. carm. 3.20.12>	     sub pede palmam
<hor. carm. 3.20.13>	fertur, et leni recreare uento
<hor. carm. 3.20.14>	sparsum odoratis umerum capillis,
<hor. carm. 3.20.15>	qualis aut Nireus fuit aut aquosa               
<hor. carm. 3.20.16>	     raptus ab Ida.

<hor. carm. 3.21.1>	O nata mecum consule Manlio,
<hor. carm. 3.21.2>	seu tu querellas siue geris iocos
<hor. carm. 3.21.3>	     seu rixam et insanos amores
<hor. carm. 3.21.4>	     seu facilem, pia testa, somnum,
<hor. carm. 3.21.5>	quocumque lectum nomine Massicum               
<hor. carm. 3.21.6>	seruas, moueri digna bono die,
<hor. carm. 3.21.7>	     descende, Coruino iubente
<hor. carm. 3.21.8>	     promere languidiora uina.
<hor. carm. 3.21.9>	Non ille, quamquam Socraticis madet
<hor. carm. 3.21.10>	sermonibus, te negleget horridus:               
<hor. carm. 3.21.11>	     narratur et prisci Catonis
<hor. carm. 3.21.12>	     saepe mero caluisse uirtus.
<hor. carm. 3.21.13>	Tu lene tormentum ingenio admoues
<hor. carm. 3.21.14>	plerumque duro; tu sapientium
<hor. carm. 3.21.15>	     curas et arcanum iocoso               
<hor. carm. 3.21.16>	     consilium retegis Lycaeo.
<hor. carm. 3.21.17>	Tu spem reducis mentibus anxiis
<hor. carm. 3.21.18>	uiresque et addis cornua pauperi,
<hor. carm. 3.21.19>	     post te neque iratos trementi
<hor. carm. 3.21.20>	     regum apices neque militum arma.               
<hor. carm. 3.21.21>	Te Liber et si laeta aderit Venus
<hor. carm. 3.21.22>	segnesque nodum soluere Gratiae
<hor. carm. 3.21.23>	     uiuaeque procucent lucernae,
<hor. carm. 3.21.24>	     dum rediens fugat astra Phoebus.

<hor. carm. 3.22.1>	Montium custos nemorumque uirgo,
<hor. carm. 3.22.2>	quae laborantis utero puellas
<hor. carm. 3.22.3>	ter uocata audis adimisque leto,
<hor. carm. 3.22.4>	     diua triformis,
<hor. carm. 3.22.5>	inminens uillae tua pinus esto,               
<hor. carm. 3.22.6>	quam per exactos ego laetus annos
<hor. carm. 3.22.7>	uerris obliquom meditantis ictum
<hor. carm. 3.22.8>	     sanguine donem.

<hor. carm. 3.23.1>	Caelo supinas si tuleris manus
<hor. carm. 3.23.2>	nascente luna, rustica Phidyle,
<hor. carm. 3.23.3>	     si ture placaris et horna
<hor. carm. 3.23.4>	     fruge Lares auidaque porca
<hor. carm. 3.23.5>	nec pestilentem sentiet Africum               
<hor. carm. 3.23.6>	fecunda uitis nec sterilem seges
<hor. carm. 3.23.7>	     robiginem aut dulces alumni
<hor. carm. 3.23.8>	     pomifero graue tempus anno.
<hor. carm. 3.23.9>	Nam quae niuali pascitur Algido
<hor. carm. 3.23.10>	deuota quercus inter et ilices               
<hor. carm. 3.23.11>	     aut crescit Albanis in herbis
<hor. carm. 3.23.12>	     uictima, pontificum securis
<hor. carm. 3.23.13>	ceruice tinguet; te nihil attinet
<hor. carm. 3.23.14>	temptare multa caede bidentium
<hor. carm. 3.23.15>	     paruos coronantem marino               
<hor. carm. 3.23.16>	     rore deos fragilique myrto.
<hor. carm. 3.23.17>	Inmunis aram si tetigit manus,
<hor. carm. 3.23.18>	non sumptuosa blandior hostia
<hor. carm. 3.23.19>	     molliuit auersos Penatis
<hor. carm. 3.23.20>	     farre pio et saliente mica.               

<hor. carm. 3.24.1>	     Intactis opulentior
<hor. carm. 3.24.2>	thesauris Arabum et diuitis Indiae
<hor. carm. 3.24.3>	     caementis licet occupes
<hor. carm. 3.24.4>	terrenum omne tuis et mare publicum:
<hor. carm. 3.24.5>	     si figit adamantinos               
<hor. carm. 3.24.6>	summis uerticibus dira Necessitas
<hor. carm. 3.24.7>	     clauos, non animum metu,
<hor. carm. 3.24.8>	non mortis laqueis expedies caput.
<hor. carm. 3.24.9>	     Campestres melius Scythae,
<hor. carm. 3.24.10>	quorum plaustra uagas rite trahunt domos,               
<hor. carm. 3.24.11>	     uiuunt et rigidi Getae
<hor. carm. 3.24.12>	inmetata quibus iugera liberas
<hor. carm. 3.24.13>	     fruges et Cererem ferunt
<hor. carm. 3.24.14>	nec cultura placet longior annua
<hor. carm. 3.24.15>	     defunctumque laboribus               
<hor. carm. 3.24.16>	aequali recreat sorte uicarius.
<hor. carm. 3.24.17>	     Illic matre carentibus
<hor. carm. 3.24.18>	priuignis mulier temperat innocens
<hor. carm. 3.24.19>	     nec dotata regit uirum
<hor. carm. 3.24.20>	coniunx nec nitido fidit adultero;               
<hor. carm. 3.24.21>	     dos est magna parentium
<hor. carm. 3.24.22>	uirtus et metuens alterius uiri
<hor. carm. 3.24.23>	     certo foedere castitas,
<hor. carm. 3.24.24>	et peccare nefas aut pretium est mori.
<hor. carm. 3.24.25>	     O quisquis uolet impias               
<hor. carm. 3.24.26>	caedis et rabiem tollere ciuicam,
<hor. carm. 3.24.27>	     si quaeret Pater Vrbium
<hor. carm. 3.24.28>	suscribi statuis, indomitam audeat
<hor. carm. 3.24.29>	     refrenare licentiam,
<hor. carm. 3.24.30>	clarus postgenitis; quatenus, heu nefas!               
<hor. carm. 3.24.31>	     uirtutem incolumem odimus,
<hor. carm. 3.24.32>	sublatam ex oculis quaerimus inuidi.
<hor. carm. 3.24.33>	     Quid tristes querimoniae
<hor. carm. 3.24.34>	si non supplicio culpa reciditur,
<hor. carm. 3.24.35>	     quid leges sine moribus               
<hor. carm. 3.24.36>	uanae proficiunt, si neque feruidis
<hor. carm. 3.24.37>	     pars inclusa caloribus
<hor. carm. 3.24.38>	mundi nec Boreae finitimum latus
<hor. carm. 3.24.39>	     durataeque solo niues
<hor. carm. 3.24.40>	mercatorem abigunt, horrida callidi               
<hor. carm. 3.24.41>	     uincunt aequora nauitae?
<hor. carm. 3.24.42>	Magnum pauperies obprobrium iubet
<hor. carm. 3.24.43>	     quiduis et facere et pati
<hor. carm. 3.24.44>	uirtutisque uiam deserit arduae.
<hor. carm. 3.24.45>	     Vel non in Capitolium               
<hor. carm. 3.24.46>	quo clamor uocat et turba fauentium
<hor. carm. 3.24.47>	     uel non in mare proximum
<hor. carm. 3.24.48>	gemmas et lapides, aurum et inutile,
<hor. carm. 3.24.49>	     summi materiem mali,
<hor. carm. 3.24.50>	mittamus, scelerum si bene paenitet.               
<hor. carm. 3.24.51>	     Eradenda cupidinis
<hor. carm. 3.24.52>	praui sunt elementa et tenerae nimis
<hor. carm. 3.24.53>	     mentes asperioribus
<hor. carm. 3.24.54>	formandae studiis. Nescit equo rudis
<hor. carm. 3.24.55>	     haerere ingenuus puer               
<hor. carm. 3.24.56>	uenarique timet, ludere doctior
<hor. carm. 3.24.57>	     seu Graeco iubeas trocho
<hor. carm. 3.24.58>	seu malis uetita legibus alea,
<hor. carm. 3.24.59>	     cum periura patris fides
<hor. carm. 3.24.60>	consortem socium fallat et hospites,               
<hor. carm. 3.24.61>	     indignoque pecuniam
<hor. carm. 3.24.62>	haredi properet. Scilicet inprobae
<hor. carm. 3.24.63>	     crescunt diuitiae, tamen
<hor. carm. 3.24.64>	curtae nescio quid semper abest rei.

<hor. carm. 3.25.1>	     Quo me, Bacche, rapis tui
<hor. carm. 3.25.2>	plenum? Quae nemora aut quos agor in specus
<hor. carm. 3.25.3>	     uelox mente noua? Quibus
<hor. carm. 3.25.4>	antrum egregii Caesaris audiar
<hor. carm. 3.25.5>	     aeternum meditans decus               
<hor. carm. 3.25.6>	stellis inserere et consilio Iouis?
<hor. carm. 3.25.7>	     Dicam insigne, recens, adhuc
<hor. carm. 3.25.8>	indictum ore alio. Non secus in iugis
<hor. carm. 3.25.9>	     exsomnis stupet Euhias,
<hor. carm. 3.25.10>	Hebrum prospiciens et niue candidam               
<hor. carm. 3.25.11>	     Thracen ac pede barbaro
<hor. carm. 3.25.12>	lustratam Rhodopen, ut mihi deuio
<hor. carm. 3.25.13>	     ripas et uacuum nemus
<hor. carm. 3.25.14>	mirari libet. O Naiadum potens
<hor. carm. 3.25.15>	     Baccharumque ualentium               
<hor. carm. 3.25.16>	proceras manibus uertere fraxinos,
<hor. carm. 3.25.17>	     nil paruum aut humili modo,
<hor. carm. 3.25.18>	nil mortale loquar. Dulce periculum est,
<hor. carm. 3.25.19>	     o Lenaee, sequi deum
<hor. carm. 3.25.20>	cingentem uiridi tempora pampino.               

<hor. carm. 3.26.1>	Vixi puellis nuper idoneus
<hor. carm. 3.26.2>	et militaui non sine gloria;
<hor. carm. 3.26.3>	     nunc arma defunctumque bello
<hor. carm. 3.26.4>	     barbiton hic paries habebit,
<hor. carm. 3.26.5>	laeuom marinae qui Veneris latus               
<hor. carm. 3.26.6>	custodit. Hic, hic ponite lucida
<hor. carm. 3.26.7>	     funalia et uectis et arcus
<hor. carm. 3.26.8>	     oppositis foribus minacis.
<hor. carm. 3.26.9>	O quae beatum diua tenes Cyprum et
<hor. carm. 3.26.10>	Memphin carentem Sithonia niue               
<hor. carm. 3.26.11>	     regina, sublimi flagello
<hor. carm. 3.26.12>	     tange Chloen semel arrogantem.

<hor. carm. 3.27.1>	Impios parrae recinentis omen
<hor. carm. 3.27.2>	ducat et praegnans canis aut ab agro
<hor. carm. 3.27.3>	raua decurrens lupa Lanuuino
<hor. carm. 3.27.4>	     fetaque uolpes;
<hor. carm. 3.27.5r>	umpat et serpens iter institutum,               
<hor. carm. 3.27.6>	si per obliquom similis sagittae
<hor. carm. 3.27.7>	terruit mannos: ego cui timebo
<hor. carm. 3.27.8>	     prouidus auspex,
<hor. carm. 3.27.9>	antequam stantis repetat paludes
<hor. carm. 3.27.10>	imbrium diuina auis inminentum,               
<hor. carm. 3.27.11>	oscinem coruum prece suscitabo
<hor. carm. 3.27.12>	     solis ab ortu.
<hor. carm. 3.27.13>	Sis licet felix, ubicumque mauis,
<hor. carm. 3.27.14>	et memor nostri, Galatea, uiuas,
<hor. carm. 3.27.15>	teque nec laeuus uetet ire picus               
<hor. carm. 3.27.16>	     nec uaga cornix.
<hor. carm. 3.27.17>	Sed uides quanto trepidet tumultu
<hor. carm. 3.27.18>	pronus Orion? Ego quid sit ater
<hor. carm. 3.27.19>	Hadriae noui sinus et quid albus
<hor. carm. 3.27.20>	     peccet Iapyx.               
<hor. carm. 3.27.21>	Hostium uxores puerique caecos
<hor. carm. 3.27.22>	sentiant motus orientis Austri et
<hor. carm. 3.27.23>	aequoris nigri fremitum et trementis
<hor. carm. 3.27.24>	     uerbere ripas.
<hor. carm. 3.27.25>	Sic et Europe niueum doloso               
<hor. carm. 3.27.26>	credidit tauro latus et scatentem
<hor. carm. 3.27.27>	beluis pontum mediasque fraudes
<hor. carm. 3.27.28>	     palluit audax.
<hor. carm. 3.27.29>	Nuper in pratis studiosa florum et
<hor. carm. 3.27.30>	debitae Nymphis opifex coronae               
<hor. carm. 3.27.31>	nocte sublustri nihil astra praeter
<hor. carm. 3.27.32>	     uidit et undas.
<hor. carm. 3.27.33>	Quae simul centum tetigit potentem
<hor. carm. 3.27.34>	oppidis Creten: 'Pater, o relictum
<hor. carm. 3.27.35>	filiae nomen pietasque' dixit               
<hor. carm. 3.27.36>	     'uicta furore!
<hor. carm. 3.27.37>	Vnde quo ueni? Leuis una mors est
<hor. carm. 3.27.38>	uirginum culpae. Vigilansne ploro
<hor. carm. 3.27.39>	turpe commissum an uitiis carentem
<hor. carm. 3.27.40>	     ludit imago               
<hor. carm. 3.27.41>	uana quae porta fugiens eburna
<hor. carm. 3.27.42>	somnium ducit? Meliusne fluctus
<hor. carm. 3.27.43>	ire per longos fuit an recentis
<hor. carm. 3.27.44>	     carpere flores?
<hor. carm. 3.27.45>	Si quis infamen mihi nunc iuuencum               
<hor. carm. 3.27.46>	dedat iratae, lacerare ferro et
<hor. carm. 3.27.47>	frangere enitar modo multum amati
<hor. carm. 3.27.48>	     cornua monstri.
<hor. carm. 3.27.49>	Impudens liqui patrios Penates,
<hor. carm. 3.27.50>	impudens Orcum moror. O deorum               
<hor. carm. 3.27.51>	si quis haec audis, utinam inter errem
<hor. carm. 3.27.52>	     nuda leones.
<hor. carm. 3.27.53>	Antequam turpis macies decentis
<hor. carm. 3.27.54>	occupet malas teneraeque sucus
<hor. carm. 3.27.55>	defluat praedae, speciosa quaero               
<hor. carm. 3.27.56>	     pascere tigris.
<hor. carm. 3.27.57>	Vilis Europe, pater urget absens:
<hor. carm. 3.27.58>	quid mori cessas? Potes hac ab orno
<hor. carm. 3.27.59>	pendulum zona bene te secuta
<hor. carm. 3.27.60>	     laedere collum.               
<hor. carm. 3.27.61>	Siue te rupes et acuta leto
<hor. carm. 3.27.62>	saxa delectant, age te procellae
<hor. carm. 3.27.63>	crede ueloci, nisi erile mauis
<hor. carm. 3.27.64>	     carpere pensum
<hor. carm. 3.27.65>	regius sanguis dominaeque tradi               
<hor. carm. 3.27.66>	barbarae paelex.' Aderat querenti
<hor. carm. 3.27.67>	perfidum ridens Venus et remisso
<hor. carm. 3.27.68>	     filius arcu.
<hor. carm. 3.27.69>	Mox, ubi lusit satis: 'Abstineto'
<hor. carm. 3.27.70>	dixit 'irarum calidaeque rixae,               
<hor. carm. 3.27.71>	cum tibi inuisus laceranda reddet
<hor. carm. 3.27.72>	     cornua taurus.
<hor. carm. 3.27.73>	Vxor inuicti Iouis esse nescis.
<hor. carm. 3.27.74>	Mitte singultus, bene ferre magnam
<hor. carm. 3.27.75>	disce fortunam; tua sectus orbis               
<hor. carm. 3.27.76>	     nomina ducet'.

<hor. carm. 3.28.1>	     Festo quid potius die
<hor. carm. 3.28.2>	Neptuni faciam? Prome reconditum,
<hor. carm. 3.28.3>	     Lyde, strenua Caecubum
<hor. carm. 3.28.4>	munitaeque adhibe uim sapientiae.
<hor. carm. 3.28.5>	     Inclinare meridiem               
<hor. carm. 3.28.6>	sentis ac, ueluti stet uolucris dies,
<hor. carm. 3.28.7>	     parcis deripere horreo
<hor. carm. 3.28.8>	cessantem Bibuli consulis amphoram?
<hor. carm. 3.28.9>	     Nos cantabimus inuicem
<hor. carm. 3.28.10>	Neptunum et uiridis Nereidum comas,               
<hor. carm. 3.28.11>	     tu curua recines lyra
<hor. carm. 3.28.12>	Latonam et celeris spicula Cynthiae;
<hor. carm. 3.28.13>	     summo carmine, quae Cnidon
<hor. carm. 3.28.14>	fulgentisque tenet Cycladas et Paphum
<hor. carm. 3.28.15>	     iunctis uisit oloribus;
<hor. carm. 3.28.15>	dicetur merita Nox quoque nenia.               

<hor. carm. 3.29.1>	Tyrrhena regum progenies, tibi
<hor. carm. 3.29.2>	non ante uerso lene merum cado
<hor. carm. 3.29.3>	     cum flore, Maecenas, rosarum et
<hor. carm. 3.29.4>	     pressa tuis balanus capillis
<hor. carm. 3.29.5i>	amdudum apud me est: eripe te morae               
<hor. carm. 3.29.6>	nec semper udum Tibur et Aefulae
<hor. carm. 3.29.7>	     decliue contempleris aruom et
<hor. carm. 3.29.8>	     Telegoni iuga parricidae.
<hor. carm. 3.29.9>	Fastidiosam desere copiam et
<hor. carm. 3.29.10>	molem propinquam nubibus arduis,               
<hor. carm. 3.29.11>	     omitte mirari beatae
<hor. carm. 3.29.12>	     fumum et opes strepitumque Romae.
<hor. carm. 3.29.13>	Plerumque gratae diuitibus uices
<hor. carm. 3.29.14>	mundaeque paruo sub lare pauperum
<hor. carm. 3.29.15>	     cenae sine aulaeis et ostro               
<hor. carm. 3.29.16>	     sollicitam explicuere frontem.
<hor. carm. 3.29.17>	Iam clarus occultum Andromedae pater
<hor. carm. 3.29.18>	ostendit ignem, iam Procyon furit
<hor. carm. 3.29.19>	     et stella uesani Leonis
<hor. carm. 3.29.20>	     sole dies referente siccos;               
<hor. carm. 3.29.21>	iam pastor umbras cum grege languido
<hor. carm. 3.29.22>	riuomque fessus quaerit et horridi
<hor. carm. 3.29.23>	     dumeta Siluani caretque
<hor. carm. 3.29.24>	     ripa uagis taciturna uentis.
<hor. carm. 3.29.25>	Tu ciuitatem quis deceat status               
<hor. carm. 3.29.26>	curas et urbi sollicitus times
<hor. carm. 3.29.27>	     quid Seres et regnata Cyro
<hor. carm. 3.29.28>	     Bactra parent Tanaisque discors.
<hor. carm. 3.29.29>	Prudens futuri temporis exitum
<hor. carm. 3.29.30>	caliginosa nocte premit deus               
<hor. carm. 3.29.31>	     ridetque, si mortalis ultra
<hor. carm. 3.29.32>	     fas trepidat. Quod adest memento
<hor. carm. 3.29.33>	componere aequus; cetera fluminis
<hor. carm. 3.29.34>	ritu feruntur, nunc medio aequore
<hor. carm. 3.29.35>	     cum pace delabentis Etruscum               
<hor. carm. 3.29.36>	     in mare, nunc lapides adesos
<hor. carm. 3.29.37>	stirpisque raptas et pecus et domos
<hor. carm. 3.29.38>	uolentis una, non sine montium
<hor. carm. 3.29.39>	     clamore uicinaeque siluae,
<hor. carm. 3.29.40>	     cum fera diluuies quietos               
<hor. carm. 3.29.41>	inritat amnis. Ille potens sui
<hor. carm. 3.29.42>	laetusque deget cui licet in diem
<hor. carm. 3.29.43>	     dixisse: 'Vixi': cras uel atra
<hor. carm. 3.29.44>	     nube polum Pater occupato
<hor. carm. 3.29.45>	uel sole puro; non tamen inritum,               
<hor. carm. 3.29.46>	quodcumque retro est, efficiet neque
<hor. carm. 3.29.47>	     diffinget infectumque reddet
<hor. carm. 3.29.48>	     quod fugiens semel hora uexit.
<hor. carm. 3.29.49>	Fortuna saeuo laeta negotio et
<hor. carm. 3.29.50>	ludum insolentem ludere pertinax               
<hor. carm. 3.29.51>	     transmutat incertos honores,
<hor. carm. 3.29.52>	     nunc mihi, nunc alii benigna.
<hor. carm. 3.29.53>	Laudo manentem; si celeris quatit
<hor. carm. 3.29.54>	pinnas, resigno quae dedit et mea
<hor. carm. 3.29.55>	     uirtute me inuoluo probamque               
<hor. carm. 3.29.56>	     pauperiem sine dote quaero.
<hor. carm. 3.29.57>	Non est meum, si mugiat Africis
<hor. carm. 3.29.58>	malus procellis, ad miseras preces
<hor. carm. 3.29.59>	     decurrere et uotis pacisci,
<hor. carm. 3.29.60>	     ne Cypriae Tyriaeque merces               
<hor. carm. 3.29.61>	addant auaro diuitias mari;
<hor. carm. 3.29.62>	tunc me biremis praesidio scaphae
<hor. carm. 3.29.63>	     tutum per Aegaeos tumultus
<hor. carm. 3.29.64>	     aura feret geminusque Pollux.

<hor. carm. 3.30.1>	Exegi monumentum aere perennius
<hor. carm. 3.30.2>	regalique situ pyramidum altius,
<hor. carm. 3.30.3>	quod non imber edax, non Aquilo inpotens
<hor. carm. 3.30.4>	possit diruere aut innumerabilis
<hor. carm. 3.30.5>	annorum series et fuga temporum.               
<hor. carm. 3.30.6>	Non omnis moriar multaque pars mei
<hor. carm. 3.30.7>	uitabit Libitinam; usque ego postera
<hor. carm. 3.30.8>	crescam laude recens, dum Capitolium
<hor. carm. 3.30.9>	scandet cum tacita uirgine pontifex.
<hor. carm. 3.30.10>	Dicar, qua uiolens obstrepit Aufidus               
<hor. carm. 3.30.11>	et qua pauper aquae Daunus agrestium
<hor. carm. 3.30.12>	regnauit populorum, ex humili potens
<hor. carm. 3.30.13>	princeps Aeolium carmen ad Italos
<hor. carm. 3.30.14>	deduxisse modos. Sume superbiam
<hor. carm. 3.30.15>	quaesitam meritis et mihi Delphica               
<hor. carm. 3.30.16>	lauro cinge uolens, Melpomene, comam.

<hor. carm. 4.1.1>	     Intermissa, Venus, diu
<hor. carm. 4.1.2>	rursus bella moues? Parce precor, precor.
<hor. carm. 4.1.3>	     Non sum qualis eram bonae
<hor. carm. 4.1.4>	sub regno Cinarae. Desine, dulcium
<hor. carm. 4.1.5>	     mater saeua Cupidinum,               
<hor. carm. 4.1.6>	circa lustra decem flectere mollibus
<hor. carm. 4.1.7>	     iam durum imperiis: abi,
<hor. carm. 4.1.8>	quo blandae iuuenum te reuocant preces.
<hor. carm. 4.1.9>	     Tempestiuius in domum
<hor. carm. 4.1.10>	Pauli purpureis ales oloribus               
<hor. carm. 4.1.11>	     comissabere Maximi,
<hor. carm. 4.1.12>	si torrere iecur quaeris idoneum;
<hor. carm. 4.1.13>	     namque et nobilis et decens
<hor. carm. 4.1.14>	et pro sollicitis non tacitus reis
<hor. carm. 4.1.15>	     et centum puer artium               
<hor. carm. 4.1.16>	late signa feret militiae tuae,
<hor. carm. 4.1.17>	     et, quandoque potentior
<hor. carm. 4.1.18>	largi muneribus riserit aemuli,
<hor. carm. 4.1.19>	     Albanos prope te lacus
<hor. carm. 4.1.20>	ponet marmoream sub trabe citrea.               
<hor. carm. 4.1.21>	     Illic plurima naribus
<hor. carm. 4.1.22>	duces tura, lyraque et Berecyntia
<hor. carm. 4.1.23>	     delectabere tibia
<hor. carm. 4.1.24>	mixtis carminibus non sine fistula;
<hor. carm. 4.1.25>	     illic bis pueri die
<hor. carm. 4.1.25>	numen cum teneris uirginibus tuum               
<hor. carm. 4.1.26>	     laudantes pede candido
<hor. carm. 4.1.27>	in morem Salium ter quatient humum.
<hor. carm. 4.1.28>	     Me nec femina nec puer
<hor. carm. 4.1.30>	iam nec spes animi credula mutui               
<hor. carm. 4.1.31>	     nec certare iuuat mero
<hor. carm. 4.1.32>	nec uincire nouis tempora floribus.
<hor. carm. 4.1.33>	     Sed cur heu, Ligurine, cur
<hor. carm. 4.1.34>	manat rara meas lacrima per genas?
<hor. carm. 4.1.35>	     Cur facunda parum decoro               
<hor. carm. 4.1.36>	inter uerba cadit lingua silentio?
<hor. carm. 4.1.37>	     Nocturnis ego somniis
<hor. carm. 4.1.38>	iam captum teneo, iam uolucrem sequor
<hor. carm. 4.1.39>	     te per gramina Martii
<hor. carm. 4.1.40>	campi, te per aquas, dure, uolubilis.               

<hor. carm. 4.2.1>	Pindarum quisquis studet aemulari,
<hor. carm. 4.2.2>	Iulle, ceratis ope Daedalea
<hor. carm. 4.2.3>	nititur pinnis, uitreo daturus
<hor. carm. 4.2.4>	     nomina ponto.
<hor. carm. 4.2.5>	 Monte decurrens uelut amnis, imbres               
<hor. carm. 4.2.6>	quem super notas aluere ripas,
<hor. carm. 4.2.7>	feruet inmensusque ruit profundo
<hor. carm. 4.2.8>	     Pindarus ore,
<hor. carm. 4.2.9>	laurea donandus Apollinari,
<hor. carm. 4.2.10>	seu per audacis noua dithyrambos               
<hor. carm. 4.2.11>	uerba deuoluit numerisque fertur
<hor. carm. 4.2.12>	     lege solutis,
<hor. carm. 4.2.13>	seu deos regesque canit, deorum
<hor. carm. 4.2.14>	sanguinem, per quos cecidere iusta
<hor. carm. 4.2.15>	 morte Centauri, cecidit tremendae               
<hor. carm. 4.2.16>	     flamma Chimaerae,
<hor. carm. 4.2.17>	siue quos Elea domum reducit
<hor. carm. 4.2.18>	palma caelestis pugilemue equomue
<hor. carm. 4.2.19>	dicit et centum potiore signis
<hor. carm. 4.2.20>	     munere donat,               
<hor. carm. 4.2.21>	flebili sponsae iuuenemue raptum
<hor. carm. 4.2.22>	plorat et uiris animumque moresque
<hor. carm. 4.2.23>	aureos educit in astra nigroque
<hor. carm. 4.2.24>	     inuidet Orco.
<hor. carm. 4.2.25>	 Multa Dircaeum leuat aura cycnum,               
<hor. carm. 4.2.26>	tendit, Antoni, quotiens in altos
<hor. carm. 4.2.27>	nubium tractus; ego apis Matinae
<hor. carm. 4.2.28>	     more modoque
<hor. carm. 4.2.29>	grata carpentis thyma per laborem
<hor. carm. 4.2.30>	plurimum circa nemus uuidique               
<hor. carm. 4.2.31>	Tiburis ripas operosa paruus
<hor. carm. 4.2.32>	     carmina fingo.
<hor. carm. 4.2.33>	Concines maiore poeta plectro
<hor. carm. 4.2.34>	Caesarem, quandoque trahet ferocis
<hor. carm. 4.2.35>	per sacrum cliuum merita decorus               
<hor. carm. 4.2.36>	     fronde Sygambros;
<hor. carm. 4.2.37>	quo nihil maius meliusue terris
<hor. carm. 4.2.38>	fata donauere bonique diui
<hor. carm. 4.2.39>	nec dabunt, quamuis redeant in aurum
<hor. carm. 4.2.40>	     tempora priscum.               
<hor. carm. 4.2.41>	Concines laetosque dies et urbis
<hor. carm. 4.2.42>	publicum ludum super impetrato
<hor. carm. 4.2.43>	fortis Augusti reditu forumque
<hor. carm. 4.2.44>	     litibus orbum.
<hor. carm. 4.2.45>	Tum meae, si quid loquar audiendum,               
<hor. carm. 4.2.46>	uocis accedet bona pars, et: 'O sol
<hor. carm. 4.2.47>	pulcher, o laudande!' canam recepto
<hor. carm. 4.2.48>	     Caesare felix;
<hor. carm. 4.2.49>	teque, dum procedis, io Triumphe!
<hor. carm. 4.2.50>	non semel dicemus, io Triumphe!               
<hor. carm. 4.2.51>	ciuitas omnis, dabimusque diuis
<hor. carm. 4.2.52>	     tura benignis.
<hor. carm. 4.2.53>	Te decem tauri totidemque uaccae,
<hor. carm. 4.2.54>	me tener soluet uitulus, relicta
<hor. carm. 4.2.55>	matre qui largis iuuenescit herbis               
<hor. carm. 4.2.56>	fronte curuatos imitatus ignis
<hor. carm. 4.2.57>	tertius lunae referentis ortum,
<hor. carm. 4.2.58>	qua notam duxit niueus uideri,
<hor. carm. 4.2.60>	     cetera fuluus.               

<hor. carm. 4.3.1>	     Quem tu, Melpomene, semel
<hor. carm. 4.3.2>	nascentem placido lumine uideris,
<hor. carm. 4.3.3>	     illum non labor Isthmius
<hor. carm. 4.3.4>	clarabit pugilem, non equus impiger
<hor. carm. 4.3.5>	     curru ducet Achaico               
<hor. carm. 4.3.6>	uictorem, neque res bellica Deliis
<hor. carm. 4.3.7>	     ornatum foliis ducem,
<hor. carm. 4.3.8>	quod regum tumidas contuderit minas,
<hor. carm. 4.3.9>	     ostendet Capitolio;
<hor. carm. 4.3.10>	sed quae Tibur aquae fertile praefluunt               
<hor. carm. 4.3.11>	     et spissae nemorum comae
<hor. carm. 4.3.12>	fingent Aeolio carmine nobilem.
<hor. carm. 4.3.13>	     Romae principis urbium
<hor. carm. 4.3.14>	dignatur suboles inter amabilis
<hor. carm. 4.3.15>	     uatum ponere me choros,               
<hor. carm. 4.3.16>	et iam dente minus mordeor inuido.
<hor. carm. 4.3.17>	     O testudinis aureae
<hor. carm. 4.3.18>	dulcem quae strepitum, Pieri, temperas,
<hor. carm. 4.3.19>	     o mutis quoque piscibus
<hor. carm. 4.3.20>	donatura cycni, si libeat, sonum,               
<hor. carm. 4.3.21>	     totum muneris hoc tui est,
<hor. carm. 4.3.22>	quod monstror digito praetereuntium
<hor. carm. 4.3.23>	     Romanae fidicen lyrae;
<hor. carm. 4.3.24>	quod spiro et placeo, si placeo, tuum est.

<hor. carm. 4.4.1>	Qualem ministrum fulminis alitem,
<hor. carm. 4.4.2>	cui rex deorum regnum in auis uagas
<hor. carm. 4.4.3>	     permisit expertus fidelem
<hor. carm. 4.4.4>	     Iuppiter in Ganymede flauo,
<hor. carm. 4.4.5>	 olim iuuentas et patrius uigor               
<hor. carm. 4.4.6>	nido laborum protulit inscium
<hor. carm. 4.4.7>	     uernique iam nimbis remotis
<hor. carm. 4.4.8>	     insolitos docuere nisus
<hor. carm. 4.4.9>	uenti pauentem, mox in ouilia
<hor. carm. 4.4.10>	demisit hostem uiuidus impetus,               
<hor. carm. 4.4.11>	     nunc in reluctantis dracones
<hor. carm. 4.4.12>	     egit amor dapis atque pugnae;
<hor. carm. 4.4.13>	qualemue laetis caprea pascuis
<hor. carm. 4.4.14>	intenta fuluae matris ab ubere
<hor. carm. 4.4.15>	     iam lacte depulsum leonem
<hor. carm. 4.4.16>	     dente nouo peritura uidit:
<hor. carm. 4.4.17>	uidere Raeti bella sub Alpibus
<hor. carm. 4.4.18>	Drusum gerentem; Vindelici -- quibus
<hor. carm. 4.4.19>	     mos unde deductus per omne
<hor. carm. 4.4.20>	     tempus Amazonia securi               
<hor. carm. 4.4.21>	dextras obarmet, quaerere distuli,
<hor. carm. 4.4.22>	nec scire fas est omnia -- sed diu
<hor. carm. 4.4.23>	     lateque uictrices cateruae
<hor. carm. 4.4.24>	     consiliis iuuenis reuictae
<hor. carm. 4.4.25>	 sensere, quid mens rite, quid indoles               
<hor. carm. 4.4.26>	nutrita faustis sub penetralibus
<hor. carm. 4.4.27>	     posset, quid Augusti paternus
<hor. carm. 4.4.28>	     in pueros animus Nerones.
<hor. carm. 4.4.29>	Fortes creantur fortibus et bonis;
<hor. carm. 4.4.30>	est in iuuencis, est in equis patrum               
<hor. carm. 4.4.31>	     uirtus neque inbellem feroces
<hor. carm. 4.4.32>	     progenerant aquilae columbam;
<hor. carm. 4.4.33>	doctrina sed uim promouet insitam
<hor. carm. 4.4.34>	rectique cultus pectora roborant;
<hor. carm. 4.4.35>	     utcumque defecere mores,               
<hor. carm. 4.4.36>	     indecorant bene nata culpae.
<hor. carm. 4.4.37>	Quid debeas, o Roma, Neronibus,
<hor. carm. 4.4.38>	testis Metaurum flumen et Hasdrubal
<hor. carm. 4.4.39>	     deuictus et pulcher fugatis
<hor. carm. 4.4.40>	     ille dies Latio tenebris,               
<hor. carm. 4.4.41>	qui primus alma risit adorea,
<hor. carm. 4.4.42>	dirus per urbes Afer ut Italas
<hor. carm. 4.4.43>	     ceu flamma per taedas uel Eurus
<hor. carm. 4.4.44>	     per Siculas equitauit undas.
<hor. carm. 4.4.45>	Post hoc secundis usque laboribus               
<hor. carm. 4.4.46>	Romana pubes creuit et impio
<hor. carm. 4.4.47>	     uastata Poenorum tumultu
<hor. carm. 4.4.48>	     fana deos habuere rectos;
<hor. carm. 4.4.49>	dixitque tandem perfidus Hannibal:
<hor. carm. 4.4.50>	'Cerui, luporum praeda rapacium,               
<hor. carm. 4.4.51>	     sectamur ultro, quos opimus
<hor. carm. 4.4.52>	     fallere et effugere est triumphus.
<hor. carm. 4.4.53>	Gens, quae cremato fortis ab Ilio
<hor. carm. 4.4.54>	iactata Tuscis aequoribus sacra
<hor. carm. 4.4.55>	     natosque maturosque patres               
<hor. carm. 4.4.56>	     pertulit Ausonias ad urbes,
<hor. carm. 4.4.57>	duris ut ilex tonsa bipennibus
<hor. carm. 4.4.58>	nigrae feraci frondis in Algido,
<hor. carm. 4.4.59>	     per damna, per caedes ab ipso
<hor. carm. 4.4.60>	     ducit opes animumque ferro.               
<hor. carm. 4.4.61>	Non hydra secto corpore firmior
<hor. carm. 4.4.62>	uinci dolentem creuit in Herculem,
<hor. carm. 4.4.63>	     monstrumue submisere Colchi
<hor. carm. 4.4.64>	     maius Echioniaeue Thebae.
<hor. carm. 4.4.65>	 Merses profundo, pulchrior euenit;               
<hor. carm. 4.4.66>	luctere, multa proruet integrum
<hor. carm. 4.4.67>	     cum laude uictorem geretque
<hor. carm. 4.4.68>	     proelia coniugibus loquenda.
<hor. carm. 4.4.69>	Carthagini iam non ego nuntios
<hor. carm. 4.4.70>	mittam superbos; occidit, occidit               
<hor. carm. 4.4.71>	     spes omnis et fortuna nostri
<hor. carm. 4.4.72>	     nominis Hasdrubale interempto.
<hor. carm. 4.4.73>	Nil Claudiae non perficient manus,
<hor. carm. 4.4.74>	quas et benigno numine Iuppiter
<hor. carm. 4.4.75>	     defendit et curae sagaces               
<hor. carm. 4.4.76>	     expediunt per acuta belli'.

<hor. carm. 4.5.1>	Diuis orte bonis, optume Romulae
<hor. carm. 4.5.2>	custos gentis, abes iam nimium diu;
<hor. carm. 4.5.3>	maturum reditum pollicitus patrum
<hor. carm. 4.5.4>	     sancto consilio redi.
<hor. carm. 4.5.5>	 Lucem redde tuae, dux bone, patriae;               
<hor. carm. 4.5.6>	instar ueris enim uoltus ubi tuus
<hor. carm. 4.5.7>	adfulsit populo, gratior it dies
<hor. carm. 4.5.8>	     et soles melius nitent.
<hor. carm. 4.5.9>	Vt mater iuuenem, quem Notus inuido
<hor. carm. 4.5.10>	flatu Carpathii trans maris aequora               
<hor. carm. 4.5.11>	cunctantem spatio longius annuo
<hor. carm. 4.5.12>	     dulci distinet a domo,
<hor. carm. 4.5.13>	uotis omnibusque et precibus uocat,
<hor. carm. 4.5.14>	curuo nec faciem litore dimouet,
<hor. carm. 4.5.15>	 sic desideriis icta fedelibus               
<hor. carm. 4.5.16>	     quaerit patria Caesarem.
<hor. carm. 4.5.17>	Tutus bos etenim rura perambulat,
<hor. carm. 4.5.18>	nutrit rura Ceres almaque Faustitas,
<hor. carm. 4.5.19>	pacatum uolitant per mare nauitae,
<hor. carm. 4.5.20>	     culpari metuit fides,               
<hor. carm. 4.5.21>	nullis polluitur casta domus stupris,
<hor. carm. 4.5.22>	mos et lex maculosum edomuit nefas,
<hor. carm. 4.5.23>	laudantur simili prole puerperae,
<hor. carm. 4.5.24>	     culpam poena premit comes.
<hor. carm. 4.5.25>	 Quis Parthum paueat, quis gelidum Scythen,               
<hor. carm. 4.5.26>	quis Germania quos horrida parturit
<hor. carm. 4.5.27>	fetus incolumi Caesare? Quis ferae
<hor. carm. 4.5.28>	     bellum curet Hiberiae?
<hor. carm. 4.5.29>	Condit quisque diem collibus in suis
<hor. carm. 4.5.30>	et uitem uiduas ducit ad arbores;               
<hor. carm. 4.5.31>	hinc ad uina redit laetus et alteris
<hor. carm. 4.5.32>	     te mensis adhibet deum;
<hor. carm. 4.5.33>	te multa prece, te prosequitur mero
<hor. carm. 4.5.34>	defuso pateris et Laribus tuum
<hor. carm. 4.5.35>	 miscet numen, uti Graecia Castoris               
<hor. carm. 4.5.36>	     et magni memor Herculis.
<hor. carm. 4.5.37>	'Longas o utinam, dux bone, ferias
<hor. carm. 4.5.38>	praestes Hesperiae!' dicimus integro
<hor. carm. 4.5.39>	sicco mane die, dicimus uuidi,
<hor. carm. 4.5.40>	     cum sol Oceano subest.               

<hor. carm. 4.6.1>	Diue, quem proles Niobea magnae
<hor. carm. 4.6.2>	uindicem linguae Tityosque raptor
<hor. carm. 4.6.3>	sensit et Troiae prope uictor altae
<hor. carm. 4.6.4>	     Pthius Achilles,
<hor. carm. 4.6.5>	 ceteris maior, tibi miles impar,               
<hor. carm. 4.6.6>	filius quamuis Thetidis marinae
<hor. carm. 4.6.7>	Dardanas turris quateret tremenda
<hor. carm. 4.6.8>	     cuspide pugnax.
<hor. carm. 4.6.9>	Ille mordaci uelut icta ferro
<hor. carm. 4.6.10>	pinus aut inpulsa cupressus Euro               
<hor. carm. 4.6.11>	procidit late posuitque collum in
<hor. carm. 4.6.12>	     puluere Teucro;
<hor. carm. 4.6.13>	ille non inclusus equo Mineruae
<hor. carm. 4.6.14>	sacra mentito male feriatos
<hor. carm. 4.6.15>	 troas et laetam Priami choreis               
<hor. carm. 4.6.16>	     falletet aulam;
<hor. carm. 4.6.17>	sed palam captis grauis, heu nefas, heu!
<hor. carm. 4.6.18>	nescios fari pueros Achiuis
<hor. carm. 4.6.19>	ureret flammis, etiam latentem
<hor. carm. 4.6.20>	     matris in aluo,               
<hor. carm. 4.6.21>	ni tuis flexus Venerisque gratae
<hor. carm. 4.6.22>	uocibus diuom pater adnuisset
<hor. carm. 4.6.23>	rebus Aeneae potiore ductos
<hor. carm. 4.6.24>	     alite muros.
<hor. carm. 4.6.25>	 Doctor argutae fidicen Thaliae,               
<hor. carm. 4.6.26>	Phoebe, qui Xantho lauis amne crinis,
<hor. carm. 4.6.27>	Dauniae defende decus Camenae,
<hor. carm. 4.6.28>	     leuis Agyieu.
<hor. carm. 4.6.29>	Spiritum Phoebus mihi, Phoebus artem
<hor. carm. 4.6.30>	carminis nomenque dedit poetae.               
<hor. carm. 4.6.31>	Virginum primae puerique claris
<hor. carm. 4.6.32>	     patribus orti,
<hor. carm. 4.6.33>	Deliae tutela deae, fugacis
<hor. carm. 4.6.34>	lyncas et ceruos cohibentis arcu,
<hor. carm. 4.6.35>	 Lesbium seruate pedem meique               
<hor. carm. 4.6.36>	     pollicis ictum,
<hor. carm. 4.6.37>	rite Latonae puerum canentes,
<hor. carm. 4.6.38>	rite crescentem face Noctilucam,
<hor. carm. 4.6.39>	prosperam frugum celeremque pronos
<hor. carm. 4.6.40>	     uoluere mensis.               
<hor. carm. 4.6.41>	Nupta iam dices: 'Ego dis amicum,
<hor. carm. 4.6.42>	saeculo festas referente luces,
<hor. carm. 4.6.43>	reddidi carmen docilis modorum
<hor. carm. 4.6.44>	     uatis Horati.'

<hor. carm. 4.7.1>	Diffugere niues, redeunt iam gramina campis
<hor. carm. 4.7.2>	     arboribus comae;
<hor. carm. 4.7.3>	mutat terra uices et decrescentia ripas
<hor. carm. 4.7.4>	     flumina praetereunt;
<hor. carm. 4.7.5>	 Gratia cum Nymphis geminisque sororibus audet               
<hor. carm. 4.7.6>	     ducere nuda chorus.
<hor. carm. 4.7.7>	Inmortalia ne speres, monet annus et almum
<hor. carm. 4.7.8>	     quae rapit hora diem.
<hor. carm. 4.7.9>	Frigora mitescunt Zephyris, uer proterit aestas,
<hor. carm. 4.7.10>	     interitura simul               
<hor. carm. 4.7.11>	pomifer autumnus fruges effuderit, et mox
<hor. carm. 4.7.12>	     bruma recurrit iners.
<hor. carm. 4.7.13>	Damna tamen celeres reparant caelestia lunae:
<hor. carm. 4.7.14>	     non ubi decidimus
<hor. carm. 4.7.15>	 quo pater Aeneas, quo diues Tullus et Ancus,               
<hor. carm. 4.7.16>	     puluis et umbra sumus.
<hor. carm. 4.7.17>	Quis scit an adiciant hodiernae crastina summae
<hor. carm. 4.7.18>	     tempora di superi?
<hor. carm. 4.7.19>	Cuncta manus auidas fugient heredis, amico
<hor. carm. 4.7.20>	     quae dederis animo.               
<hor. carm. 4.7.21>	Cum semel occideris et de te splendida Minos
<hor. carm. 4.7.22>	     fecerit arbitria,
<hor. carm. 4.7.23>	non, Torquate, genus, non te facundia, non te
<hor. carm. 4.7.24>	     restituet pietas;
<hor. carm. 4.7.25>	 infernis neque enim tenebris Diana pudicum               
<hor. carm. 4.7.26>	     liberat Hippolytum,
<hor. carm. 4.7.27>	nec Lethaea ualet Theseus abrumpere caro
<hor. carm. 4.7.28>	     uincula Pirithoo.

<hor. carm. 4.8.1>	Donarem pateras grataque commodus,
<hor. carm. 4.8.2>	Censorine, meis aera sodalibus,
<hor. carm. 4.8.3>	donarem tripodas, praemia fortium
<hor. carm. 4.8.4>	Graiorum neque tu pessuma munerum
<hor. carm. 4.8.5>	 ferres, diuite me scilicet artium               
<hor. carm. 4.8.6>	quas aut Parrhasius protulit aut Scopas,
<hor. carm. 4.8.7>	hic saxo, liquidis ille coloribus
<hor. carm. 4.8.8>	sollers nunc hominem ponere, nunc deum.
<hor. carm. 4.8.9>	Sed non haec mihi uis, non tibi talium
<hor. carm. 4.8.10>	res est aut animus deliciarum egens.               
<hor. carm. 4.8.11>	Gaudes carminibus; carmina possumus
<hor. carm. 4.8.12>	donare et pretium dicere muneri.
<hor. carm. 4.8.13>	Non incisa notis marmora publicis,
<hor. carm. 4.8.14>	per quae spiritus et uita redit bonis
<hor. carm. 4.8.15>	post mortem ducibus, non celeres fugae               
<hor. carm. 4.8.16>	reiectaeque retrorsum Hannibalis minae,
<hor. carm. 4.8.17>	non incendia Carthaginis impiae
<hor. carm. 4.8.18>	eius, qui domita nomen ab Africa
<hor. carm. 4.8.19>	lucratus rediit, clarius indicant
<hor. carm. 4.8.20>	laudes quam Calabrae Pierides, neque,               
<hor. carm. 4.8.21>	si chartae sileant quod bene feceris,
<hor. carm. 4.8.22>	mercedem tuleris. Quid foret Iliae
<hor. carm. 4.8.23>	Mauortisque puer, si taciturnitas
<hor. carm. 4.8.24>	obstaret meritis inuida Romuli?
<hor. carm. 4.8.25>	 Ereptum Stygiis fluctibus Aeacum               
<hor. carm. 4.8.26>	uirtus et fauor et lingua potentium
<hor. carm. 4.8.27>	uatum diuitibus consecrat insulis.
<hor. carm. 4.8.28>	Dignum laude irum Musa uetat mori,
<hor. carm. 4.8.29>	caelo Musa beat. Sic Iouis interest
<hor. carm. 4.8.30>	optatis epulis impiger Hercules,               
<hor. carm. 4.8.31>	clarum Tyndaridae sidus ab infimis
<hor. carm. 4.8.32>	quassas eripiunt aequoribus rates,
<hor. carm. 4.8.33>	ornatus uiridi tempora pampino
<hor. carm. 4.8.34>	Liber uota bonos ducit ad exitus.

<hor. carm. 4.9.1>	Ne forte credas interitura quae
<hor. carm. 4.9.2>	longe sonantem natus ad Aufidum
<hor. carm. 4.9.3>	     non ante uolgatas per artis
<hor. carm. 4.9.4>	     uerba loquor socianda chordis:
<hor. carm. 4.9.5>	 non, si priores Maeonius tenet               
<hor. carm. 4.9.6>	sedes Homerus, Pindaricae latent
<hor. carm. 4.9.7>	     Ceaeque et Alcaei minaces
<hor. carm. 4.9.8>	     Stesichoriue graues Camenae;
<hor. carm. 4.9.9>	nec siquid olim lusit Anacreon,
<hor. carm. 4.9.10>	deleuit aetas; spirat adhuc amor               
<hor. carm. 4.9.11>	     uiuuntque commissi calores
<hor. carm. 4.9.12>	     Aeoliae fidibus puellae.
<hor. carm. 4.9.13>	Non sola comptos arsit adulteri.
<hor. carm. 4.9.14>	crines et aurum uestibus inlitum
<hor. carm. 4.9.15>	     mirata regalisque cultus               
<hor. carm. 4.9.16>	     et comites Helene Lacaena
<hor. carm. 4.9.17>	primusue Teucer tela Cydonio
<hor. carm. 4.9.18>	direxit arcu; non semel Ilios
<hor. carm. 4.9.19>	     uexata; non pugnauit ingens
<hor. carm. 4.9.20>	     Idomeneus Sthenelusue solus               
<hor. carm. 4.9.21>	dicenda Musis proelia; non ferox
<hor. carm. 4.9.22>	Hector uel acer Deiphobus grauis
<hor. carm. 4.9.23>	     excepit ictus pro pudicis
<hor. carm. 4.9.24>	     coniugibus puerisque primus.
<hor. carm. 4.9.25>	 Vixere fortes ante Agamemnona               
<hor. carm. 4.9.26>	multi; sed omnes inlacrimabiles
<hor. carm. 4.9.27>	     urgentur ignotique longa
<hor. carm. 4.9.28>	     nocte, carent quia uate sacro.
<hor. carm. 4.9.29>	Paulum sepultae distat inertiae
<hor. carm. 4.9.30>	celata uirtus. Non ego te meis               
<hor. carm. 4.9.31>	     chartis inornatum silebo
<hor. carm. 4.9.32>	     totue tuos patiar labores
<hor. carm. 4.9.33>	impune, Lolli, carpere liuidas
<hor. carm. 4.9.34>	obliuiones. Est animus tibi
<hor. carm. 4.9.35>	     rerumque prudens et secundis               
<hor. carm. 4.9.36>	     temporibus dubiisque rectus,
<hor. carm. 4.9.37>	uindex auarae fraudis et abstinens
<hor. carm. 4.9.38>	ducentis ad se cuncta pecuniae,
<hor. carm. 4.9.39>	     consulque non unius anni,
<hor. carm. 4.9.40>	     sed quotiens bonus atque fidus               
<hor. carm. 4.9.41>	iudex honestum praetulit utili,
<hor. carm. 4.9.42>	reiecit alto dona nocentium
<hor. carm. 4.9.43>	     uoltu, per obstantis cateruas
<hor. carm. 4.9.44>	     explicuit sua uictor arma.
<hor. carm. 4.9.45>	 Non possidentem multa uocaueris               
<hor. carm. 4.9.46>	recte beatum; rectius occupat
<hor. carm. 4.9.47>	     nomen beati, qui deorum
<hor. carm. 4.9.48>	     muneribus sapienter uti
<hor. carm. 4.9.49>	duramque callet pauperiem pati
<hor. carm. 4.9.50>	peiusque leto flagitium timet,               
<hor. carm. 4.9.51>	     non ille pro caris amicis
<hor. carm. 4.9.52>	     aut patria timidus perire.

<hor. carm. 4.10.1>	O crudelis adhuc et Veneris muneribus potens,
<hor. carm. 4.10.2>	insperata tuae cum ueniet pluma superbiae
<hor. carm. 4.10.3>	et, quae nunc umeris inuolitant, deciderint comae,
<hor. carm. 4.10.4>	nunc et qui color est puniceae flore prior rosae
<hor. carm. 4.10.5>	 mutatus Ligurinum in faciem uerterit hispidam,               
<hor. carm. 4.10.6>	dices, heu, quotiens te speculo uideris alterum:
<hor. carm. 4.10.7>	'Quae mens est hodie, cur eadem non puero fuit,
<hor. carm. 4.10.8>	uel cur his animis incolumes non redeunt genae?'

<hor. carm. 4.11.1>	Est mihi nonum superantis annum
<hor. carm. 4.11.2>	plenus Albani cadus, est in horto,
<hor. carm. 4.11.3>	Phylli, nectendis apium coronis,
<hor. carm. 4.11.4>	     est hederae uis
<hor. carm. 4.11.5>	 multa, qua crinis religata fulges,               
<hor. carm. 4.11.6>	ridet argento domus, ara castis
<hor. carm. 4.11.7>	uincta uerbenis auet immolato
<hor. carm. 4.11.8>	     spargier agno;
<hor. carm. 4.11.9>	cuncta festinat manus, huc et illuc
<hor. carm. 4.11.10>	cursitant mixtae pueris puellae,               
<hor. carm. 4.11.11>	sordidum flammae trepidant rotantes
<hor. carm. 4.11.12>	     uertice fumum.
<hor. carm. 4.11.13>	Vt tamen noris quibus aduoceris
<hor. carm. 4.11.14>	gaudiis, Idus tibi sunt agendae,
<hor. carm. 4.11.15>	 qui dies mensem Veneris marinae               
<hor. carm. 4.11.16>	     findit Aprilem,
<hor. carm. 4.11.17>	iure sollemnis mihi sanctiorque
<hor. carm. 4.11.18>	paene natali proprio, quod ex hac
<hor. carm. 4.11.19>	luce Maecenas meus affluentis
<hor. carm. 4.11.20>	     ordinat annos.               
<hor. carm. 4.11.21>	Telephum, quem tu petis, occupauit
<hor. carm. 4.11.22>	non tuae sortis iuuenem puella
<hor. carm. 4.11.23>	diues et lasciua tenetque grata
<hor. carm. 4.11.24>	     compede uinctum.
<hor. carm. 4.11.25>	 Terret ambustus Phaethon auaras               
<hor. carm. 4.11.26>	spes et exemplum graue praebet ales
<hor. carm. 4.11.27>	Pegasus terrenum equitem grauatus
<hor. carm. 4.11.28>	     Bellerophontem,
<hor. carm. 4.11.29>	semper ut te digna sequare et ultra
<hor. carm. 4.11.30>	quam licet sperare nefas putando               
<hor. carm. 4.11.31>	disparem uites. Age iam, meorum
<hor. carm. 4.11.32>	     finis amorum
<hor. carm. 4.11.33>	(non enim posthac alia calebo
<hor. carm. 4.11.34>	femina), condisce modos, amanda
<hor. carm. 4.11.35>	 uoce quos reddas; minuentur atrae               
<hor. carm. 4.11.36>	     carmine curae.

<hor. carm. 4.12.1>	Iam ueris comites, quae mare temperant,
<hor. carm. 4.12.2>	impellunt animae lintea Thraciae,
<hor. carm. 4.12.3>	iam nec prata rigent, nec fluuii strepunt
<hor. carm. 4.12.4>	     hiberna niue turgidi.
<hor. carm. 4.12.5>	 Nidum ponit, Ityn flebiliter gemens,               
<hor. carm. 4.12.6>	infelix auis et Cecropiae domus
<hor. carm. 4.12.7>	aeternum obprobrium, quod male barbaras
<hor. carm. 4.12.8>	     regum est ulta libidines.
<hor. carm. 4.12.9>	Dicunt in tenero gramine pinguium
<hor. carm. 4.12.10>	custodes ouium carmina fistula               
<hor. carm. 4.12.11>	delectantque deum, cui pecus et nigri
<hor. carm. 4.12.12>	     colles Arcadiae placent.
<hor. carm. 4.12.13>	Adduxere sitim tempora, Vergili;
<hor. carm. 4.12.14>	sed pressum Calibus ducere Liberum
<hor. carm. 4.12.15>	 si gestis, iuuenum nobilium cliens,               
<hor. carm. 4.12.16>	     nardo uina merebere.
<hor. carm. 4.12.17>	Nardi paruus onyx eliciet cadum,
<hor. carm. 4.12.18>	qui nunc Sulpiciis accubat horreis,
<hor. carm. 4.12.19>	spes donare nouas largus amaraque
<hor. carm. 4.12.20>	     curarum eluere efficax.               
<hor. carm. 4.12.21>	Ad quae si properas gaudia, cum tua
<hor. carm. 4.12.22>	uelox merce ueni; non ego te meis
<hor. carm. 4.12.23>	inmunem meditor tinguere poculis,
<hor. carm. 4.12.24>	     plena diues ut in domo.
<hor. carm. 4.12.25>	 Verum pone moras et studium lucri,               
<hor. carm. 4.12.26>	nigrorumque memor, dum licet, ignium
<hor. carm. 4.12.27>	misce stultitiam consiliis breuem:
<hor. carm. 4.12.28>	     dulce est desipere in loco.

<hor. carm. 4.13.1>	Audiuere, Lyce, di mea uota, di
<hor. carm. 4.13.2>	audiuere, Lyce: fis anus, et tamen
<hor. carm. 4.13.3>	     uis formosa uideri
<hor. carm. 4.13.4>	     ludisque et bibis impudens
<hor. carm. 4.13.5>	 et cantu tremulo pota Cupidinem               
<hor. carm. 4.13.6>	lentum sollicitas. Ille uirentis et
<hor. carm. 4.13.7>	     doctae psallere Chiae
<hor. carm. 4.13.8>	     pulchris excubat in genis.
<hor. carm. 4.13.9>	Importunus enim transuolat aridas
<hor. carm. 4.13.10>	quercus et refugit te quia luridi               
<hor. carm. 4.13.11>	     dentes, te quia rugae
<hor. carm. 4.13.12>	     turpant et capitis niues.
<hor. carm. 4.13.13>	Nec Coae referunt iam tibi purpurae
<hor. carm. 4.13.14>	nec cari lapides tempora, quae semel
<hor. carm. 4.13.15>	     notis condita fastis               
<hor. carm. 4.13.16>	     inclusit uolucris dies.
<hor. carm. 4.13.17>	Quo fugit Venus, heu, quoue color, decens
<hor. carm. 4.13.18>	quo motus? Quid habes illius, illius,
<hor. carm. 4.13.19>	     quae spirabat amores,
<hor. carm. 4.13.20>	     quae me surpuerat mihi,               
<hor. carm. 4.13.21>	felix post Cinaram notaque et artium
<hor. carm. 4.13.22>	gratarum facies? Sed Cinarae breuis
<hor. carm. 4.13.23>	     annos fata dederunt,
<hor. carm. 4.13.24>	     seruatura diu parem
<hor. carm. 4.13.25>	cornicis uetulae temporibus Lycen,               
<hor. carm. 4.13.26>	possent ut iuuenes uisere feruidi
<hor. carm. 4.13.27>	     multo non sine risu
<hor. carm. 4.13.28>	     dilapsam in cineres facem.

<hor. carm. 4.14.1>	Quae cura patrum quaeue Quiritium
<hor. carm. 4.14.2>	plenis honorum muneribus tuas,
<hor. carm. 4.14.3>	     Auguste, uirtutes in aeuum
<hor. carm. 4.14.4>	     per titulos memoresque fastus
<hor. carm. 4.14.5>	 aeternet, o qua sol habitabilis               
<hor. carm. 4.14.6>	inlustrat oras maxime principum?
<hor. carm. 4.14.7>	     quem legis expertes Latinae
<hor. carm. 4.14.8>	     Vindelici didicere nuper
<hor. carm. 4.14.9>	quid Marte posses. Milite nam tuo
<hor. carm. 4.14.10>	Drusus Genaunos, inplacidum genus,               
<hor. carm. 4.14.11>	     Breunosque uelocis et arces
<hor. carm. 4.14.12>	     Alpibus impositas tremendis
<hor. carm. 4.14.13>	deiecit acer plus uice simplici.
<hor. carm. 4.14.14>	Maior Neronum mox graue proelium
<hor. carm. 4.14.15>	     commisit immanisque Raetos               
<hor. carm. 4.14.16>	     auspiciis pepulit secundis,
<hor. carm. 4.14.17>	spectandus in certamine Martio,
<hor. carm. 4.14.18>	deuota morti pectora liberae
<hor. carm. 4.14.19>	     quanti fatigaret ruinis,
<hor. carm. 4.14.20>	     indomitas prope qualis undas               
<hor. carm. 4.14.21>	exercet Auster Pleiadum choro
<hor. carm. 4.14.22>	scindente nubes, impiger hostium
<hor. carm. 4.14.23>	     uexare turmas et frementem
<hor. carm. 4.14.24>	     mittere equum medios per ignis.
<hor. carm. 4.14.25>	Sic tauriformis uoluitur Aufidus,               
<hor. carm. 4.14.26>	qui regna Dauni praefluit Apuli,
<hor. carm. 4.14.27>	     cum saeuit horrendamque cultis
<hor. carm. 4.14.28>	     diluuiem meditatur agris,
<hor. carm. 4.14.29>	ut barbarorum Claudius agmina
<hor. carm. 4.14.30>	ferrata uasto diruit impetu               
<hor. carm. 4.14.31>	     primosque et extremos metendo
<hor. carm. 4.14.32>	     strauit humum sine clade uictor,
<hor. carm. 4.14.33>	te copias, te consilium et tuos
<hor. carm. 4.14.34>	praebente diuos. Nam tibi quo die
<hor. carm. 4.14.35>	     portus Alexandrea supplex               
<hor. carm. 4.14.36>	     et uacuam patefecit aulam,
<hor. carm. 4.14.37>	Fortuna lustro prospera tertio
<hor. carm. 4.14.38>	belli secundos reddidit exitus
<hor. carm. 4.14.39>	     laudemque et optatum peractis
<hor. carm. 4.14.40>	     imperiis decus arrogauit.               
<hor. carm. 4.14.41>	Te Cantaber non ante domabilis
<hor. carm. 4.14.42>	Medusque et Indus, te profugus Scythes
<hor. carm. 4.14.43>	     miratur, o tutela praesens
<hor. carm. 4.14.44>	     Italiae dominaeque Romae;
<hor. carm. 4.14.45>	 te fontium qui celat origines               
<hor. carm. 4.14.46>	Nilusque et Hister, te rapidus Tigris,
<hor. carm. 4.14.47>	     te beluosus qui remotis
<hor. carm. 4.14.48>	     obstrepit Oceanus Britannis,
<hor. carm. 4.14.49>	te non pauentis funera Galliae
<hor. carm. 4.14.50>	duraeque tellus audit Hiberiae,               
<hor. carm. 4.14.51>	     te caede gaudentes Sygambri
<hor. carm. 4.14.52>	     compositis uenerantur armis.

<hor. carm. 4.15.1>	Phoebus uolentem proelia me loqui
<hor. carm. 4.15.2>	uictas et urbes increpuit lyra,
<hor. carm. 4.15.3>	     ne parua Tyrrhenum per aequor
<hor. carm. 4.15.4>	     uela darem. Tua, Caesar, aetas
<hor. carm. 4.15.5>	 fruges et agris rettulit uberes               
<hor. carm. 4.15.6>	et signa nostro restituit Ioui
<hor. carm. 4.15.7>	     derepta Parthorum superbis
<hor. carm. 4.15.8>	     postibus et uacuum duellis
<hor. carm. 4.15.9>	Ianum Quirini clausit et ordinem
<hor. carm. 4.15.10>	rectum euaganti frena licentiae               
<hor. carm. 4.15.11>	     iniecit emouitque culpas
<hor. carm. 4.15.12>	     et ueteres reuocauit artes
<hor. carm. 4.15.13>	per quas Latinum nomen et Italae
<hor. carm. 4.15.14>	creuere uires famaque et imperi
<hor. carm. 4.15.15>	     porrecta maiestas ad ortus               
<hor. carm. 4.15.16>	     solis ab Hesperio cubili.
<hor. carm. 4.15.17>	Custode rerum Caesare non furor
<hor. carm. 4.15.18>	ciuilis aut uis exiget otium,
<hor. carm. 4.15.19>	     non ira, quae procudit enses
<hor. carm. 4.15.20>	     et miseras inimicat urbes.               
<hor. carm. 4.15.21>	Non qui profundum Danuuium bibunt
<hor. carm. 4.15.22>	edicta rumpent Iulia, non Getae,
<hor. carm. 4.15.23>	     non Seres infidique Persae,
<hor. carm. 4.15.24>	     non Tanain prope flumen orti.
<hor. carm. 4.15.25>	 Nosque et profestis lucibus et sacris               
<hor. carm. 4.15.26>	inter iocosi munera Liberi
<hor. carm. 4.15.27>	     cum prole matronisque nostris
<hor. carm. 4.15.28>	     rite deos prius adprecati,
<hor. carm. 4.15.29>	uirtute functos more patrum duces
<hor. carm. 4.15.30>	Lydis remixto carmine tibiis               
<hor. carm. 4.15.31>	     Troiamque et Anchisen et almae
<hor. carm. 4.15.32>	     progeniem Veneris canemus.